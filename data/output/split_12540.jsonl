{"title": "行次寿州寄内", "content": "紫金山下水长流，尝记当年此共游。今夜南风吹客梦，清淮明月照孤舟。", "dynasty": "宋代", "author": "欧阳修", "instruct": "七言绝句"}
{"title": "看花", "content": "风暖日高花动气，鸣鸠乳燕自求群。经营美景还诗匠，倾扫顽愁赖酒军。", "dynasty": "宋代", "author": "张耒", "instruct": "七言绝句"}
{"title": "纪兴", "content": "湖上人家万木村，白云深护读书门。年来不管头颅白，自贺清风酒一樽。", "dynasty": "宋代", "author": "高质斋", "instruct": "七言绝句"}
{"title": "苔钱", "content": "春红秋紫绕池台，个个圆如济世财。雨后无端满穷巷，买花不得买愁来。", "dynasty": "唐代", "author": "郑谷", "instruct": "七言绝句"}
{"title": "琼花", "content": "唐昌观中树，曾降九天人。銮驾久何许，雪英如旧春。", "dynasty": "宋代", "author": "宋祁", "instruct": "五言绝句"}
{"title": "途中", "content": "一棹归何处，苍茫落照昏。无人应失路，有树始知春。湖岸春耕废，江城战鼓喧。儒冠解相误，学剑尽乘轩。", "dynasty": "唐代", "author": "吴融", "instruct": "五言律诗"}
{"title": "子夜四时歌 夏", "content": "火云堆长空，赤日沸岩瀑。芙蓉已焦死，不减筼筜绿。", "dynasty": "宋代", "author": "孔平仲", "instruct": "五言绝句"}
{"title": "莫春吟", "content": "林下居常睡起迟，那堪车马近来稀。春深昼永帘垂地，庭院无风花自飞。", "dynasty": "宋代", "author": "邵雍", "instruct": "七言绝句"}
{"title": "鬬鸡诗", "content": "季子聊为戏。陈王欲聘才。花冠已冲力。芥爪复惊媒。鬬凤羞衣锦。双鸾耻镜台。陈仓若有信。为觅宝鸡来。", "dynasty": "南北朝", "author": "徐陵", "instruct": "五言律诗"}
{"title": "被劾", "content": "谁将物命作勤渠，黄雀头行万里余。每为世情三太息，不知吾亦是苞苴。", "dynasty": "宋代", "author": "方岳", "instruct": "七言绝句"}
{"title": "过江", "content": "别路知何极，离肠有所思。登舻望城远，摇橹过江迟。断岸烟中失，长天水际垂。此心非橘柚，不为两乡移。", "dynasty": "唐代", "author": "徐铉", "instruct": "五言律诗"}
{"title": "军中杂歌", "content": "渔阳女儿美如花，春风楼上学琵琶。如今便死知无恨，不属番家属汉家。", "dynasty": "宋代", "author": "陆游", "instruct": "七言绝句"}
{"title": "暮春", "content": "百花眼底乱飘零，绿满池塘草又生。绝色海棠春也妒，况他风雨本无情。", "dynasty": "元代", "author": "刘秉忠", "instruct": "七言绝句"}
{"title": "兴亡吟", "content": "孙陈李三人，亡国体相似。虽然少有文，何复语英气。", "dynasty": "宋代", "author": "邵雍", "instruct": "五言绝句"}
{"title": "晚", "content": "古树夕阳尽，空江暮霭收。寂寞扣船坐，独生千里愁。", "dynasty": "唐代", "author": "权德舆", "instruct": "五言绝句"}
{"title": "路逢崔、元二侍御避马见招，以诗见赠", "content": "一台称二妙，归路望行尘。俱是攀龙客，空为避马人。见招翻跼蹐，相问良殷勤。日日吟趋府，弹冠岂有因。", "dynasty": "唐代", "author": "韦应物", "instruct": "五言律诗"}
{"title": "箕山", "content": "薄世临流洗耳尘，便归云洞任天真。一瓢风入犹嫌闹，何况人间万种人。", "dynasty": "唐代", "author": "汪遵", "instruct": "七言绝句"}
{"title": "镊白", "content": "五十如何是後生，呼儿拔白未忘情。新年只道无功业，也有霜髭六十茎。", "dynasty": "宋代", "author": "杨万里", "instruct": "七言绝句"}
{"title": "春日山行", "content": "云峰叠叠路斜斜，隔洞炊烟三两家。何处有香来不断，嫩风微雨落松花。", "dynasty": "宋代", "author": "吴端", "instruct": "七言绝句"}
{"title": "缺题", "content": "翠袖参差瑞色新，棱嶒老干拥祥云。无边生意包涵厚，满腹珠玑取次陈。", "dynasty": "明代", "author": "王象晋", "instruct": "七言绝句"}
{"title": "西林傅庵主求定庵诗", "content": "粥後钟鱼未动时，夜灯仍对碧琉璃。不须更说能生慧，枯木寒灰也自奇。", "dynasty": "宋代", "author": "陆游", "instruct": "七言绝句"}
{"title": "诗僧常不轻以梅花句得名于时雪后踏月相过论", "content": "十年袖里梅花句，梦绕江南烟雨村。今日相看更愁绝，天低云淡月黄昏。", "dynasty": "宋代", "author": "杨冠卿", "instruct": "七言绝句"}
{"title": "次韵张提刑送行六绝", "content": "伊川去后几多年，道在离堆沫水边。身任兹文须着力，莫将人事属之天。", "dynasty": "宋代", "author": "洪咨夔", "instruct": "七言绝句"}
{"title": "纵笔", "content": "东都宫阙郁嵯峨，忍听胡儿敕勒歌。云隔江淮翔翠凤，露沾荆棘没铜驼，丹心自笑依然在，白发将如老去何；安得铁衣三万骑，为君王取旧山河！", "dynasty": "宋代", "author": "陆游", "instruct": "七言律诗"}
{"title": "二叠", "content": "生在荒山野水傍，可曾倚市更窥墙。幽妍丑杀施朱女，高洁贤于传粉郎。", "dynasty": "宋代", "author": "刘克庄", "instruct": "七言绝句"}
{"title": "鸡犬", "content": "乡村年久竞农务，秋歛春耕恐失时。我老元无夙兴事，嬾鸡啼晓恰相宜。", "dynasty": "宋代", "author": "陆游", "instruct": "七言绝句"}
{"title": "醉", "content": "厚於太古暖於春，耳目无营见道真。果使屈原知醉趣，当年不作独醒人。", "dynasty": "宋代", "author": "司马光", "instruct": "七言绝句"}
{"title": "冬夕", "content": "寒蛩独罢织，湘雁犹能鸣。月色当窗入，乡心半夜生。不成高枕梦，复作绕阶行。回首嗟淹泊，城头北斗横。", "dynasty": "唐代", "author": "张籍", "instruct": "五言律诗"}
{"title": "秋怀", "content": "古槐烟薄晚鸦愁，独向黄昏立御沟。南国望中生远思，一行新雁去汀洲。", "dynasty": "唐代", "author": "雍陶", "instruct": "七言绝句"}
{"title": "闻禽", "content": "禽鸣脱破裤，定无新易故。此语莫相讥，善贫知有素。", "dynasty": "宋代", "author": "梅尧臣", "instruct": "五言绝句"}
{"title": "马援", "content": "生前铜柱标，死后明珠谤。如何老伏波，不画云台上。", "dynasty": "清代", "author": "殷葆诚", "instruct": "五言绝句"}
{"title": "隐者", "content": "先生已得道，市井亦容身。救病自行药，得钱多与人。问年长不定，传法又非真。每见邻家说，时闻使鬼神。", "dynasty": "唐代", "author": "张籍", "instruct": "五言律诗"}
{"title": "和三乡诗", "content": "无姓无名越水滨，芳词空怨路傍人。莫教才子偏惆怅，宋玉东家是旧邻。", "dynasty": "唐代", "author": "王硕", "instruct": "七言绝句"}
{"title": "偶题", "content": "白玉先生多在市，青牛道士不居山。但能共得丹田语，正是忙时身亦闲。", "dynasty": "唐代", "author": "曹邺", "instruct": "七言绝句"}
{"title": "春社", "content": "太平处处是优场，社日儿童喜欲狂。且看参军唤苍鹘，京都新禁舞斋郎。", "dynasty": "宋代", "author": "陆游", "instruct": "七言绝句"}
{"title": "将入关行次湘阴", "content": "背顾秦城在何处，图书作伴过湘东。神鸦乱噪黄陵近，候雁斜沉梦泽空。打桨天连晴水白，烧田云隔夜山红。也知渐老岩栖稳，争奈文闱有至公。", "dynasty": "唐代", "author": "曹松", "instruct": "七言律诗"}
{"title": "狎鸥亭诗", "content": "元化平分荷大钧，左符新刻玉为麟。南湖特地栽桃李，拟伴沙鸥过十春。", "dynasty": "宋代", "author": "夏竦", "instruct": "七言绝句"}
{"title": "寒食", "content": "一麾飘泊在天涯，寒食园林不见花。唯有市亭酤酒客，俚歌声到日西斜。", "dynasty": "宋代", "author": "曾巩", "instruct": "七言绝句"}
{"title": "白雪歌", "content": "白雪如玉，皇人寿谷。白雪如霜，皇人乐康。还余驾兮归来，覃威德於八荒。", "dynasty": "宋代", "author": "曹勋", "instruct": "七言绝句"}
{"title": "忆元九", "content": "渺渺江陵道，相思远不知。近来文卷里，半是忆君诗。", "dynasty": "唐代", "author": "白居易", "instruct": "五言绝句"}
{"title": "皇太子赐燕诗", "content": "茂德有赫。思媚上帝。配天光宅。诞育皇储。仪刑在昔。徽言时宣。福禄来格。劳谦降贵。肆敬下臣。肇彼先驱。", "dynasty": "魏晋", "author": "陆机", "instruct": "五言律诗"}
{"title": "山墅", "content": "烟水烟林老结庐，人间用短更谁知？软蒲稳背供危坐，小帜障灯便细书。莫欺衰病归山墅，曾领诸儒上石渠。贞观开元嗟已远，为君试说绍兴初。", "dynasty": "宋代", "author": "陆游", "instruct": "七言律诗"}
{"title": "铁君惠书，有“玉想琼思”之语，衍成一诗答之", "content": "我昨青鸾背上行，美人规劝听分明。不须文字传言语，玉想琼思过一生。", "dynasty": "清代", "author": "龚自珍", "instruct": "七言绝句"}
{"title": "倦眼", "content": "看书涩似上羊肠，得睡甘如饮蜜房。起坐藤床搔短发，数声画角报斜阳。", "dynasty": "宋代", "author": "陆游", "instruct": "七言绝句"}
{"title": "忆母", "content": "频将思母泪，早暮洒湘阴。极目江天远，白云何处深。", "dynasty": "清代", "author": "钱淑生", "instruct": "五言绝句"}
{"title": "独立", "content": "茅茨烟树水溶溶，篱落人家带晚春。独立西风无一事，自撑短艇看芙蓉。", "dynasty": "宋代", "author": "方岳", "instruct": "七言绝句"}
{"title": "旅怀", "content": "北去通州号畏途，固应孝子为回车。海陵若也容羁客，賸买菰蒲且寄居。", "dynasty": "宋代", "author": "文天祥", "instruct": "七言绝句"}
{"title": "柳絮", "content": "随风弄日碎春云，扑户穿帷恼杀人。底事飘扬少拘束，爱将豪纵去酬春。", "dynasty": "宋代", "author": "姜特立", "instruct": "七言绝句"}
{"title": "赋梅", "content": "与月淡交连影瘦，于春无竞著花疏。细雨敛尘栖萼润，轻云度谷压香低。", "dynasty": "宋代", "author": "林靖之", "instruct": "七言绝句"}
{"title": "军中杂歌", "content": "北面行台号令新，绣旗豹尾渡河津。檄书才下降书至，不用儿郎打女真。", "dynasty": "宋代", "author": "陆游", "instruct": "七言绝句"}
{"title": "牡丹", "content": "天女奇姿云锦囊，故应听法傍禅床。静中独有维摩觉，触鼻惟闻净戒香。", "dynasty": "宋代", "author": "张耒", "instruct": "七言绝句"}
{"title": "古兴", "content": "片玉一尘轻，粒粟山丘重。唐虞贵民食，只是勤播种。前圣后圣同，今人古人共。一岁如苦饥，金玉何所用。", "dynasty": "唐代", "author": "聂夷中", "instruct": "五言律诗"}
{"title": "偶成", "content": "蘧然真梦午钟回，独倚风轩数落梅。鼻观得香无处觅，僧空寂寂定初开。", "dynasty": "宋代", "author": "李弥逊", "instruct": "七言绝句"}
{"title": "寄夫", "content": "我婿去重湖，临窗泣血书。殷勤凭燕翼，寄与薄情夫。", "dynasty": "唐代", "author": "郭绍兰", "instruct": "五言绝句"}
{"title": "别后", "content": "梦里相逢无后期，烟中解珮杳何之。亏蟾便是陈宫镜，莫吐清光照别离。", "dynasty": "唐代", "author": "黄滔", "instruct": "七言绝句"}
{"title": "七溪", "content": "为爱潺湲引步迟，不知行尽白云西。云深忘却来时路，吟断空山片月低。", "dynasty": "宋代", "author": "陈均", "instruct": "七言绝句"}
{"title": "偶占", "content": "卒卒往来舟，翻翻逐利谋。中流谁自溺，方去不回头。", "dynasty": "宋代", "author": "王令", "instruct": "五言绝句"}
{"title": "苏先生诗云芒鞋青竹杖自挂百钱游何事春山里", "content": "斋心礼仙圣，不是爱山游。山中笑何等，白发故诸侯。", "dynasty": "宋代", "author": "张耒", "instruct": "五言绝句"}
{"title": "送春", "content": "问春归去几时回，春思愁人不易裁。惟有小窗人不到，落花留得衬莓苔。", "dynasty": "明代", "author": "屈伸", "instruct": "七言绝句"}
{"title": "自况", "content": "手撚琪花吹玉萧，至人长与道逍遥。黄云白鹤无拘束，閒看吴儿弄晚潮。", "dynasty": "宋代", "author": "谢枋得", "instruct": "七言绝句"}
{"title": "颂", "content": "轩昂师子首，牛足马身材。三道如能入，玄门叠叠开。", "dynasty": "宋代", "author": "释晓纯", "instruct": "五言绝句"}
{"title": "杂诗", "content": "古风萧索不言归，贫贱交情富贵非。世祖本无天下量，子陵何慕钓鱼矶。", "dynasty": "宋代", "author": "黄庭坚", "instruct": "七言绝句"}
{"title": "回文", "content": "静烟临碧树，残雪背晴楼。冷天侵极戍，寒月对行舟。", "dynasty": "唐代", "author": "陆龟蒙", "instruct": "五言绝句"}
{"title": "江树", "content": "终日冲奔浪，何年坠乱风。谢公堪入咏，目极在云中。", "dynasty": "唐代", "author": "吴融", "instruct": "五言绝句"}
{"title": "秋晚", "content": "穫稻已空霜未落，秋风虽老雁犹迟。丹林黄叶斜阳外，绝胜春山暮雨时。", "dynasty": "宋代", "author": "杜耒", "instruct": "七言绝句"}
{"title": "宋中", "content": "日暮黄云合，年深白骨稀。旧村乔木在，秋草远人归。废井莓苔厚，荒田路径微。唯馀近山色，相对似依依。", "dynasty": "唐代", "author": "耿湋", "instruct": "五言律诗"}
{"title": "咏梅", "content": "冰玉孤清世外姿，娟娟新月上疏枝。无情短笛休轻弄，未是春风点额时。", "dynasty": "明代", "author": "项兰贞", "instruct": "七言绝句"}
{"title": "僧影", "content": "山色依然僧已亡，竹间疏磬隔残阳。智灯已灭馀空烬，犹自光明照十方。", "dynasty": "唐代", "author": "韩偓", "instruct": "七言绝句"}
{"title": "龟山", "content": "山是东南第一峰，长淮古汴渺连空。登临不是观泉石，心折神皋指顾中。", "dynasty": "宋代", "author": "陈龟年", "instruct": "七言绝句"}
{"title": "书怀", "content": "黄阁有贤图国计，皂囊无党害边功。河湟饮马无难事，一点沙尘在目中。", "dynasty": "宋代", "author": "夏竦", "instruct": "七言绝句"}
{"title": "山居", "content": "山斋方独往，尘事莫相仍。蓝舆辞鞍马，缁徒换友朋。朝餐唯药菜，夜伴只纱灯。除却青衫在，其馀便是僧。", "dynasty": "唐代", "author": "白居易", "instruct": "五言律诗"}
{"title": "买鱼", "content": "芦花荷叶晚秋天，雁影横斜远水连。频唤买鱼人不譍，偷忙撑入怕官船。", "dynasty": "宋代", "author": "俞桂", "instruct": "七言绝句"}
{"title": "元宵", "content": "巴人最重上元时，老稚相携看点诗。行药归来天向晓，道傍闻得唤蚕丝。", "dynasty": "宋代", "author": "彭永", "instruct": "七言绝句"}
{"title": "闻号", "content": "陛兵偏近羽林营，夜静仍传禁号声。应笑执金双阙下，近南犹隔两重城。", "dynasty": "唐代", "author": "郑畋", "instruct": "七言绝句"}
{"title": "夜雪", "content": "炉火深红腊炬明，打窗风雪正纵横。瓦瓶旋注山泉满，却作潇潇细雨声。", "dynasty": "宋代", "author": "韩元吉", "instruct": "七言绝句"}
{"title": "晓征", "content": "霜溪曲曲转旌旗，几许沙鸥睡未知。笳鼓声高寒吹起，深山惊杀老阇黎。", "dynasty": "明代", "author": "戚继光", "instruct": "七言绝句"}
{"title": "所思", "content": "梁王兔苑荆榛里，炀帝鸡台梦想中。只觉惘然悲谢傅，未知何以报文翁。生灵不幸台星拆，造化无情世界空。划尽寒灰始堪叹，满庭霜叶一窗风。", "dynasty": "唐代", "author": "罗隐", "instruct": "七言律诗"}
{"title": "已亥杂诗 65", "content": "文侯官冕听高歌，少作精严故不磨。诗渐凡庸人可想，侧身天地我蹉跎。", "dynasty": "清代", "author": "龚自珍", "instruct": "七言绝句"}
{"title": "归雁", "content": "东来万里客，乱定几年归？肠断江城雁，高高向北飞！", "dynasty": "唐代", "author": "杜甫", "instruct": "五言绝句"}
{"title": "翰林白二十二学士见寄诗一百篇，因以答贶", "content": "吟君遗我百篇诗，使我独坐形神驰。玉琴清夜人不语，琪树春朝风正吹。郢人斤斫无痕迹，仙人衣裳弃刀尺。世人方内欲相寻，行尽四维无处觅。", "dynasty": "唐代", "author": "刘禹锡", "instruct": "七言律诗"}
{"title": "南荒歌", "content": "南荒古炎徼，十月无霜飞。停梭悲远道，不用寄寒衣。", "dynasty": "明代", "author": "屠瑶瑟", "instruct": "五言绝句"}
{"title": "记梦", "content": "夜梦游名山，翠壁开岩扉；主人喜迎客，剧谈皆造微。下临万里空，渺渺一鹤飞。安得弃家去，丹灶常相依？", "dynasty": "宋代", "author": "陆游", "instruct": "五言律诗"}
{"title": "绝句", "content": "好书堆案经时合，尘事关心逐日多。转忆阻风情味好，一川烟雨看渔蓑。", "dynasty": "清代", "author": "储国钧", "instruct": "七言绝句"}
{"title": "牡丹", "content": "万物承春各斗奇，百花分贵近亭池。开时若也姮娥见，落日那堪公子知。诗客筵中金盏满，美人头上玉钗垂。不同寒菊舒重九，只拟清香泛酒卮。", "dynasty": "唐代", "author": "文丙", "instruct": "七言律诗"}
{"title": "闲居有作", "content": "依依芳树拂檐平，绕竹清流浸骨清。爱弄绿苔鱼自跃，惯偷红果鸟无声。踏青堤上烟多绿，拾翠江边月更明。只此超然长往是，几人能遂铸金成。", "dynasty": "唐代", "author": "吴融", "instruct": "七言律诗"}
{"title": "闻歌二绝", "content": "初唱城堙雁影寒，玉喉窈窱亸云簪。小丛底处传歌样，供奉梨园人姓南。", "dynasty": "宋代", "author": "葛立方", "instruct": "七言绝句"}
{"title": "舞", "content": "荆台呈妙舞，云雨半罗衣。袅袅腰疑折，褰褰袖欲飞。雾轻红踯躅，风艳紫蔷薇。强许传新态，人间弟子稀。", "dynasty": "唐代", "author": "张祜", "instruct": "五言律诗"}
{"title": "晚晴", "content": "飞霰飘飘堕晚风，乱山无数暮云同。天工却似怜羁旅，又变霜华见碧空。", "dynasty": "宋代", "author": "王之道", "instruct": "七言绝句"}
{"title": "桐孙诗（后元和十年诏召入京及通州司马以后诗）", "content": "去日桐花半桐叶，别来桐树老桐孙。城中过尽无穷事，白发满头归故园。", "dynasty": "唐代", "author": "元稹", "instruct": "七言绝句"}
{"title": "乐府", "content": "五更窗下簇妆台，已怕堂前阿母催。满鸭香薰鹦鹉睡，隔帘灯照牡丹开。", "dynasty": "唐代", "author": "司空图", "instruct": "七言绝句"}
{"title": "十八日潮", "content": "江平石出涨沙浮，船阁平洲水断流。朝暮去来何日了，一杯谁与吊阳侯。", "dynasty": "宋代", "author": "陈师道", "instruct": "七言绝句"}
{"title": "春", "content": "绛萼梅初蕊，青条柳未阴。群芳自先后，一气本无心。", "dynasty": "宋代", "author": "范镇", "instruct": "五言绝句"}
{"title": "信笔", "content": "急雨初过景物奇，一天云作细鳞差。画桡弄水三十里，恰是西村烟暝时。", "dynasty": "宋代", "author": "陆游", "instruct": "七言绝句"}
{"title": "闵雨", "content": "百万人家井水黄，江南大半田无秧。乖龙岂是为霖物，贪弄明珠簸日光。", "dynasty": "宋代", "author": "卢梅坡", "instruct": "七言绝句"}
{"title": "花屏", "content": "阴能间其疏，竹可扶其弱。点缀自天然，讵须金孔雀。", "dynasty": "宋代", "author": "赵蕃", "instruct": "五言绝句"}
{"title": "夏日杂题", "content": "疏疏窗似秋蛩室，叠叠书如春鹊巢。大耋何妨尚弦诵，小诗时亦杂谈嘲。", "dynasty": "宋代", "author": "陆游", "instruct": "七言绝句"}
{"title": "夏意", "content": "别院深深夏席清，石榴开遍透帘明。树阴满地日当午，梦觉流莺时一声。", "dynasty": "宋代", "author": "苏舜钦", "instruct": "七言绝句"}
{"title": "早行", "content": "鸡唱催人起，又生前去愁。路明残月在，山露宿云收。村店烟火动，渔家灯烛幽。趋名与趋利，行役几时休。", "dynasty": "宋代", "author": "王观", "instruct": "五言律诗"}
{"title": "方响", "content": "击霜寒玉乱丁丁，花底秋风拂坐生。王母闲看汉天子，满猗兰殿佩环声。", "dynasty": "唐代", "author": "陆龟蒙", "instruct": "七言绝句"}
{"title": "咏梅杂诗", "content": "万里閒关庾岭回，岭头曾见此花来。远游何似在家好，屋角玲珑一树开。", "dynasty": "宋代", "author": "张道洽", "instruct": "七言绝句"}
{"title": "密县", "content": "百里能将济猛宽，飞蝗不到邑人安。至今闾里逢灾沴，犹祝当时卓长官。", "dynasty": "唐代", "author": "汪遵", "instruct": "七言绝句"}
{"title": "好客", "content": "好客连宵在醉乡，蜡烟红暖胜春光。谁人肯信山僧语，寒雨唯煎治气汤。", "dynasty": "唐代", "author": "薛能", "instruct": "七言绝句"}
{"title": "所见", "content": "牧童骑黄牛，歌声振林樾。意欲捕鸣蝉，忽然闭口立。", "dynasty": "清代", "author": "袁枚", "instruct": "五言绝句"}
{"title": "王常博寄示沌路七诗李肩吾用韵为予寿因次韵", "content": "湓浦猿哀杜宇啼，琵琶弹泪送人归。谁言苏白名相似，试看风骚赤壁矶。", "dynasty": "宋代", "author": "魏了翁", "instruct": "七言绝句"}
{"title": "天凉时往来湖山间有作", "content": "万壑千岩自古传，青鞋布袜更谁先？泛舟菰脆鲈肥地，把酒橙黄橘绿天。秦篆旧碑荒草棘，禹书遗穴惨风烟。谁知陆子登临日，已近浮生八十年。", "dynasty": "宋代", "author": "陆游", "instruct": "七言律诗"}
{"title": "凯歌", "content": "衔枚夜度五千兵，密领军符号令明。狭巷短兵相接处，杀人如草不闻声。", "dynasty": "明代", "author": "沈明臣", "instruct": "七言绝句"}
{"title": "昔苏先生游庐山诗云平日怀真赏神游杳霭间如", "content": "人生孰非梦，梦里见庐山。若了元无梦，何曾有往还。", "dynasty": "宋代", "author": "张耒", "instruct": "五言绝句"}
{"title": "梅花", "content": "枝枝倚槛照池冰，粉薄香残恨不胜。占得早芳何所利，与他霜雪助威棱。", "dynasty": "唐代", "author": "来鹄", "instruct": "七言绝句"}
{"title": "种梅", "content": "隐沦冲寂澹生涯，芍药樱桃厌艳华。剔乱剪繁疏影瘦，临溪只合种梅花。", "dynasty": "宋代", "author": "刘学箕", "instruct": "七言绝句"}
{"title": "梅花", "content": "春信今年早，江头昨夜寒。已教清彻骨，更向月中看。", "dynasty": "宋代", "author": "陆游", "instruct": "五言绝句"}
{"title": "夏初湖村杂题", "content": "市远村深客到稀，草堂终日掩柴扉。酿成新蜜蜂儿静，分尽残泥燕子归。", "dynasty": "宋代", "author": "陆游", "instruct": "七言绝句"}
{"title": "夜吟", "content": "小院沈沈夜欲阑，东风吹月上阑干。手撼梅花露研墨，醉将吟笔蘸清寒。", "dynasty": "宋代", "author": "吴龙翰", "instruct": "七言绝句"}
{"title": "和虞退夫见贻生日诗韵", "content": "虎豹当关路险艰，家人占鹊望予还。四方蹙蹙还何许，家在西南山外山。", "dynasty": "宋代", "author": "魏了翁", "instruct": "七言绝句"}
{"title": "杂书", "content": "一身顶踵无非病，两饭齑盐亦阙供。正可清言学夷甫，不须豪气似元龙。", "dynasty": "宋代", "author": "陆游", "instruct": "七言绝句"}
{"title": "松原山行七绝", "content": "雨势崩腾略未休，涧冲溪恶使人愁。那知今日松原路，拄杖挑包得自由。", "dynasty": "宋代", "author": "赵蕃", "instruct": "七言绝句"}
{"title": "对雪", "content": "飞舞北风凉，玉人歌玉堂。帘帷增曙色，珠翠发寒光。柳重絮微湿，梅繁花未香。兹辰贺丰岁，箫鼓宴梁王。", "dynasty": "唐代", "author": "许浑", "instruct": "五言律诗"}
{"title": "咏画屏风诗 十八", "content": "白石春泉满。黄金新埒开。戚里车先度。兰池马即来。落花承舞席。春衫拭酒杯。行厨半路待。载妓一双回。", "dynasty": "南北朝", "author": "庾信", "instruct": "五言律诗"}
{"title": "春间作", "content": "桃花远近火成堆，谁遣黄昏动地来。与使便成零落去，何如前日未吹开。", "dynasty": "宋代", "author": "张嵲", "instruct": "七言绝句"}
{"title": "浔阳姚宰厅作", "content": "县幽公事稀，庭草是山薇。足得招棋侣，何妨著道衣。野泉当案落，汀鹭入衙飞。寺去东林近，多应隔宿归。", "dynasty": "唐代", "author": "郑谷", "instruct": "五言律诗"}
{"title": "少年行", "content": "颍川豪横客，咸阳轻薄儿。田窦方贵幸，赵李新相知。轩盖终朝集，笙竽此夜吹。黄金盈箧笥，白日忽西驰。", "dynasty": "唐代", "author": "郑愔", "instruct": "五言律诗"}
{"title": "自贻", "content": "杜陵萧次君，迁少去官频。寂寞怜吾道，依稀似古人。饰心无彩缋，到骨是风尘。自嫌如匹素，刀尺不由身。", "dynasty": "唐代", "author": "杜牧", "instruct": "五言律诗"}
{"title": "春行", "content": "去去行人远，尘随马不穷。旅情斜日后，春色早烟中。流水穿空馆，闲花发故宫。旧乡千里思，池上绿杨风。", "dynasty": "唐代", "author": "贾岛", "instruct": "五言律诗"}
{"title": "芍药", "content": "芍药承春宠，何曾羡牡丹。麦秋能几日，谷雨只微寒。妒态风频起，娇妆露欲残。芙蓉浣纱伴，长恨隔波澜。", "dynasty": "唐代", "author": "王贞白", "instruct": "五言律诗"}
{"title": "酬灵彻上人以诗代书见寄（时在荐福寺坐夏）", "content": "莲花出水地无尘，中有南宗了义人。已取贝多翻半字，还将阳焰谕三身。碧云飞处诗偏丽，白月圆时信本真。更喜开缄销热恼，西方社里旧相亲。", "dynasty": "唐代", "author": "权德舆", "instruct": "七言律诗"}
{"title": "秋深", "content": "柳色尚沉沉，风吹秋更深。山河空远道，乡国自鸣砧。巷有千家月，人无万里心。长城哭崩后，寂绝至如今。", "dynasty": "唐代", "author": "周朴", "instruct": "五言律诗"}
{"title": "独行", "content": "暗诵黄庭经在口，闲携青竹杖随身。晚花新笋堪为伴，独入林行不要人。", "dynasty": "唐代", "author": "白居易", "instruct": "七言绝句"}
{"title": "久雨", "content": "攲檐积雨苔生瓦，陋巷人稀泥及门。坡下牛羊来远墅，舍旁麻苘接荒村。", "dynasty": "宋代", "author": "张耒", "instruct": "七言绝句"}
{"title": "见梅", "content": "寒梅冲雪领春回，桃李纷纷趁脚来。一点阳和无尽处，从头分与百花开。", "dynasty": "宋代", "author": "张道洽", "instruct": "七言绝句"}
{"title": "寿客", "content": "东篱冷落旧家乡，性耐风霜气味长。几度人来重九宴，主人传得引年方。", "dynasty": "宋代", "author": "史铸", "instruct": "七言绝句"}
{"title": "听雨", "content": "发已成丝齿半摇，灯残香烬夜迢迢。天河不洗胸中恨，却赖檐头雨滴消。", "dynasty": "宋代", "author": "陆游", "instruct": "七言绝句"}
{"title": "海人谣", "content": "海人无家海里住，采珠役象为岁赋。恶波横天山塞路，未央宫中常满库。", "dynasty": "唐代", "author": "王建", "instruct": "七言绝句"}
{"title": "莫城", "content": "汉时海盗苦纵横，捍禦边疆筑土城。长寿乡南遗址在，莫王庙食纪芳名。", "dynasty": "近代", "author": "沙曾达", "instruct": "七言绝句"}
{"title": "自鄂渚至河南将归江外留辞侍郎", "content": "一生所遇唯元白，天下无人重布衣。欲别朱门泪先尽，白头游子白身归。", "dynasty": "唐代", "author": "徐凝", "instruct": "七言绝句"}
{"title": "登楼", "content": "繁华盖尽一时间，烟雨濛濛气象閒。今日登临何所似，慈恩塔上望南山。", "dynasty": "宋代", "author": "张舜民", "instruct": "七言绝句"}
{"title": "仙山", "content": "一炷心香洞府开，偃松皱涩半莓苔。水清无底山如削，始有仙人骑鹤来。", "dynasty": "唐代", "author": "韩偓", "instruct": "七言绝句"}
{"title": "题陶村诗稿", "content": "浣花溪畔少陵祠，绝代诗才赋乱离。谁料千年才更出，有人继和北征诗。", "dynasty": "清代", "author": "陈懋烈", "instruct": "七言绝句"}
{"title": "游九曲", "content": "鹤怨空山久勒文，买船又访武夷君。一声铁笛不知处，但觉满身生白云。", "dynasty": "宋代", "author": "方岳", "instruct": "七言绝句"}
{"title": "画鼓", "content": "尝闻画鼓动欢情，及送离人恨鼓声。两杖一挥行缆解，暮天空使别魂惊。", "dynasty": "唐代", "author": "李郢", "instruct": "七言绝句"}
{"title": "陈", "content": "三惑昏昏中紫宸，万机抛却醉临春。书中不礼隋文帝，井底常携张贵嫔。玉树歌声移入哭，金陵天子化为臣。兵戈半渡前江水，狎客犹闻争酒巡。", "dynasty": "唐代", "author": "徐夤", "instruct": "七言律诗"}
{"title": "口占", "content": "不作栋梁用，偏寻山寺居。但闻声似鼓，谁识木为鱼。", "dynasty": "宋代", "author": "柯应东", "instruct": "五言绝句"}
{"title": "叶上题诗从苑中流出", "content": "花落深宫莺亦悲，上阳宫女断肠时。君恩不闭东流水，叶上题诗寄与谁。", "dynasty": "唐代", "author": "顾况", "instruct": "七言绝句"}
{"title": "听琴", "content": "无事此身离白云，松风溪水不曾闻。至心听著仙翁引，今看青山围绕君。", "dynasty": "唐代", "author": "王建", "instruct": "七言绝句"}
{"title": "三十六湾", "content": "湘阴县南江水斜，春来两岸无人家。深林日午鸟啼歇，开遍满山红白花。", "dynasty": "明代", "author": "杨士奇", "instruct": "七言绝句"}
{"title": "山店（一作卢纶诗）", "content": "登登石路何时尽，决决溪泉到处闻。风动叶声山犬吠，一家松火隔秋云。", "dynasty": "唐代", "author": "王建", "instruct": "七言绝句"}
{"title": "清侍者自长沙归云居来辞且乞偈余敛目想见清自遥田庄拄策而上将及到天亭回视诸峰如关种所作庐山夕阳图", "content": "到天亭下开春晓，丛摺万峰螺髻青。瘦策缘云上峰顶，为谁妆点夕阳屏。", "dynasty": "宋代", "author": "释德洪", "instruct": "七言绝句"}
{"title": "大堤", "content": "大堤春日暮，骢马解镂衢。请君留上客，容妾荐雕胡。", "dynasty": "唐代", "author": "陆龟蒙", "instruct": "五言绝句"}
{"title": "山中", "content": "全家与我恋孤岑，蹋得苍苔一径深。逃难人多分隙地，放生麋大出寒林。名应不朽轻仙骨，理到忘机近佛心。昨夜前溪骤雷雨，晚晴闲步数峰吟。", "dynasty": "唐代", "author": "司空图", "instruct": "七言律诗"}
{"title": "有感", "content": "倾摧汉祚是安昌，只恐狂澜世莫当。自古忠言宁尽用，老臣得不戒王章。", "dynasty": "宋代", "author": "张嵲", "instruct": "七言绝句"}
{"title": "见鹊补巢戏作", "content": "卧看衔枝鹊补巢，方知此老嬾堪嘲。山村四十余年住，未省曾添一把茅。", "dynasty": "宋代", "author": "陆游", "instruct": "七言绝句"}
{"title": "为乐天自勘诗集因思顷年城南醉归马上递唱艳曲…成篇", "content": "春野醉吟十里程，斋宫潜咏万人惊。今宵不寐到明读，风雨晓闻开锁声。", "dynasty": "唐代", "author": "元稹", "instruct": "七言绝句"}
{"title": "别客", "content": "青山历历水悠悠，今日相逢明日秋。系马城边杨柳树，为君沽酒暂淹留。", "dynasty": "唐代", "author": "张籍", "instruct": "七言绝句"}
{"title": "病起", "content": "春初一卧到秋深，不见红芳与绿阴。窗下展书难久读，池边扶杖欲闲吟。藕穿平地生荷叶，笋过东家作竹林。在舍浑如远乡客，诗僧酒伴镇相寻。", "dynasty": "唐代", "author": "来鹄", "instruct": "七言律诗"}
{"title": "公子行", "content": "公子风流嫌锦绣，新裁白纻作春衣。金鞭留当谁家酒，拂柳穿花信马归。", "dynasty": "唐代", "author": "雍陶", "instruct": "七言绝句"}
{"title": "巡边在河北作", "content": "去年六月西河西，今年六月北河北。沙场碛路何为尔，重气轻生知许国。人生在世能几时，壮年征战发如丝。会待安边报明主，作颂封山也未迟。", "dynasty": "唐代", "author": "张说", "instruct": "七言律诗"}
{"title": "第一百六十五", "content": "风烟渺吴蜀，云帆转辽海。丧乱纷嗷嗷，尚愧微躯在。", "dynasty": "宋代", "author": "文天祥", "instruct": "五言绝句"}
{"title": "独愁", "content": "闻道成都酒，无钱亦可求。不知将几斗，销得此来愁。", "dynasty": "唐代", "author": "李崇嗣", "instruct": "五言绝句"}
{"title": "诗", "content": "君王礼英贤。不吝千金璧。从容冰井台。清池映华薄。", "dynasty": "魏晋", "author": "曹植", "instruct": "五言绝句"}
{"title": "第一百九十九", "content": "南北逃世难，始闻蕃汉殊。天下今一家，中原有驱除。", "dynasty": "宋代", "author": "文天祥", "instruct": "五言绝句"}
{"title": "绯桃", "content": "一枝才破便精神，直是猩猩血染成。休逐东风贪结子，玉环上已妒倾城。", "dynasty": "宋代", "author": "潘牥", "instruct": "七言绝句"}
{"title": "横吹曲辞。梅花落", "content": "铁骑几时回，金闺怨早梅。雪中花已落，风暖叶应开。夕逐新春管，香迎小岁杯。感时何足贵，书里报轮台。", "dynasty": "唐代", "author": "沈佺期", "instruct": "五言律诗"}
{"title": "促织", "content": "一点光分草际萤，缲车未了纬车鸣。催科知要先期办，风露饥肠织到明。", "dynasty": "宋代", "author": "洪咨夔", "instruct": "七言绝句"}
{"title": "期卢嵩，枉书称日暮无马不赴，以诗答", "content": "佳期不可失，终愿枉衡门。南陌人犹度，西林日未昏。庭前空倚杖，花里独留樽。莫道无来驾，知君有短辕。", "dynasty": "唐代", "author": "韦应物", "instruct": "五言律诗"}
{"title": "冬夜", "content": "睡觉寒炉酒半消，客情乡梦两遥遥。无人为我磨心剑，割断愁肠一寸苗。", "dynasty": "唐代", "author": "韦庄", "instruct": "七言绝句"}
{"title": "春词", "content": "低花树映小妆楼，春入眉心两点愁。斜倚栏干背鹦鹉，思量何事不回头。", "dynasty": "唐代", "author": "白居易", "instruct": "七言绝句"}
{"title": "浮云", "content": "溶溶曳曳自舒张，不向苍梧即帝乡。莫道无心便无事，也曾愁杀楚襄王。", "dynasty": "唐代", "author": "罗隐", "instruct": "七言绝句"}
{"title": "史", "content": "马记天官设，班图地里新。善谈方亹亹，青简见彬彬。方朔初闻汉，荆轲昔向秦。正辞堪载笔，终冀作良臣。", "dynasty": "唐代", "author": "李峤", "instruct": "五言律诗"}
{"title": "大有洞天月下吟前韵", "content": "大有洞天天上关，迢迢天路隔人间。手攀明月有几尺，海岸孤绝此何山。", "dynasty": "明代", "author": "湛若水", "instruct": "七言绝句"}
{"title": "天堑", "content": "兴亡天数亦人谋，战艦蒙冲一炬休。雪浪如山限南北，不湔江令沈侯羞。", "dynasty": "宋代", "author": "刘克庄", "instruct": "七言绝句"}
{"title": "自咏", "content": "食饮从来戒失时，衣裘亦复要随宜。老人最索调停处，正在初寒与半饥。", "dynasty": "宋代", "author": "陆游", "instruct": "七言绝句"}
{"title": "寓叹", "content": "日夕羊牛下，月明乌鹊飞。林林皆有托，贸贸独安归？疾痼方求药，秋高未制衣。岷峨不遂隐，更恨昔谋非。", "dynasty": "宋代", "author": "陆游", "instruct": "五言律诗"}
{"title": "南园", "content": "清芬堂下千株桂，犹是韩家旧赐园。白发老翁和泪说，百年中见两平原。", "dynasty": "宋代", "author": "周密", "instruct": "七言绝句"}
{"title": "朔管", "content": "寥寥落何处，一夜过胡天。送苦秋风外，吹愁白发边。望乡皆下泪，久戍尽休眠。寂寞空沙晓，开眸片月悬。", "dynasty": "唐代", "author": "方干", "instruct": "五言律诗"}
{"title": "南岩", "content": "筍舆兀兀一南岩，人在千峰紫翠间。剩欲日来陪杖屦，其如病足怯登山。", "dynasty": "宋代", "author": "蔡戡", "instruct": "七言绝句"}
{"title": "所思", "content": "雁自飞飞水自流，西风不寄小银钩。斜阳何处横孤簟，十二阑干一样愁。", "dynasty": "宋代", "author": "冯去非", "instruct": "七言绝句"}
{"title": "舟中戏题", "content": "花处青山柳处溪，新来宿处旧曾炊。到家失却行程历，只捡西归小集诗。", "dynasty": "宋代", "author": "杨万里", "instruct": "七言绝句"}
{"title": "已亥杂诗 299", "content": "任丘马首有筝琶，偶落吟鞭便驻车。北望觚稜南望雁，七行狂草达京师。", "dynasty": "清代", "author": "龚自珍", "instruct": "七言绝句"}
{"title": "孤云", "content": "舒卷因风何所之，碧天孤影势迟迟。莫言长是无心物，还有随龙作雨时。", "dynasty": "唐代", "author": "张乔", "instruct": "七言绝句"}
{"title": "秋旱", "content": "天公作意雨垂垂，风伯颠狂散万丝。执法若能诛首恶，更将京观筑鲸鲵。", "dynasty": "宋代", "author": "李吕", "instruct": "七言绝句"}
{"title": "渔具诗。qF（吴人今谓之丛）", "content": "斩木置水中，枝条互相蔽。寒鱼遂家此，自以为生计。春冰忽融冶，尽取无遗裔。所托成祸机，临川一凝睇。", "dynasty": "唐代", "author": "陆龟蒙", "instruct": "五言律诗"}
{"title": "钓台", "content": "竹冈深贮一溪云，溪湾路尽钓矶新。鱼鸟相忘自相乐，使君元是狎鸥人。", "dynasty": "宋代", "author": "李廌", "instruct": "七言绝句"}
{"title": "小雨", "content": "川云叠叠密如鳞，山雨霏霏细似尘。未必便为耕陇喜，天公分付与诗人。", "dynasty": "宋代", "author": "陆游", "instruct": "七言绝句"}
{"title": "牡丹吟", "content": "一般颜色一般香，香是天香色异常。真宰功夫精妙处，非容人意可思量。", "dynasty": "宋代", "author": "邵雍", "instruct": "七言绝句"}
{"title": "和人", "content": "茫茫九陌无知己，暮去朝来典绣衣。宝匣镜昏蝉鬓乱，博山炉暖麝烟微。多情公子春留句，少思文君昼掩扉。莫惜羊车频列载，柳丝梅绽正芳菲。", "dynasty": "唐代", "author": "鱼玄机", "instruct": "七言律诗"}
{"title": "河流", "content": "洪流盘砥柱，淮济不同波。莫讶清时少，都缘曲处多。远能通玉塞，高复接银河。大禹成门嶮，为龙始得过。", "dynasty": "唐代", "author": "徐夤", "instruct": "五言律诗"}
{"title": "次韵郭子秀晓行", "content": "脱叶园林带晓鸦，马蹄步步踏霜华。山边水际频凝顾，怕有寒梅昨夜花。", "dynasty": "宋代", "author": "戴复古", "instruct": "七言绝句"}
{"title": "重阳", "content": "拂却京尘理去舟，閒云千里水悠悠。醉来欲落龙山帽，犹恐黄花笑白头。", "dynasty": "元代", "author": "王懋德", "instruct": "七言绝句"}
{"title": "春日", "content": "芳草晴时春日低，樱桃花发乱莺啼。也应船上看山色，不似青山送马蹄。", "dynasty": "宋代", "author": "柴随亨", "instruct": "七言绝句"}
{"title": "出游归卧得杂诗", "content": "江天缺月西南落，村路寒鸡一再鸣。自笑此身羁旅惯，野桥孤店每关情。", "dynasty": "宋代", "author": "陆游", "instruct": "七言绝句"}
{"title": "秋霁", "content": "怪底中秋尚郁蒸，滂沱三日势如倾。今朝雨霁新凉入，始信清秋本自清。", "dynasty": "宋代", "author": "袁燮", "instruct": "七言绝句"}
{"title": "杂兴", "content": "月没辽城暗出师，双龙金角晓天悲。黄尘满目随风散，不认将军燕尾旗。", "dynasty": "唐代", "author": "司空曙", "instruct": "七言绝句"}
{"title": "章江作", "content": "杜陵归客正裴回，玉笛谁家叫落梅。之子棹从天外去，故人书自日边来。杨花慢惹霏霏雨，竹叶闲倾满满杯。欲问维扬旧风月，一江红树乱猿哀。", "dynasty": "唐代", "author": "韦庄", "instruct": "七言律诗"}
{"title": "已亥杂诗 292", "content": "八岁梦到矍相国，今日五君来做主。我欲射侯陈礼容，可惜行装无白羽。", "dynasty": "清代", "author": "龚自珍", "instruct": "七言绝句"}
{"title": "二子", "content": "两楹梦後少真儒，毁誉徒劳岂识渠？孟子无功如管仲，杨雄有赋似相如。敬王事业知谁继，准易工夫故不疏。孤学背时空绝叹，白头穷巷抱遗书。", "dynasty": "宋代", "author": "陆游", "instruct": "七言律诗"}
{"title": "送康判官往新安（一作皇甫冉诗）", "content": "不向新安去，那知江路长。猿声近庐霍，水色胜潇湘。驿路收残雨，渔家带夕阳。何须愁旅泊，使者有辉光。", "dynasty": "唐代", "author": "刘长卿", "instruct": "五言律诗"}
{"title": "野", "content": "凤出秦郊迥，鹑飞楚塞空。苍梧云影去，涿鹿雾光通。草暗少原绿，花明入蜀红。谁言版筑士，犹处傅岩中。", "dynasty": "唐代", "author": "李峤", "instruct": "五言律诗"}
{"title": "望仙", "content": "千山垒土望三山，云鹤无踪羽卫还。若说神仙求便得，茂陵何事在人间。", "dynasty": "唐代", "author": "罗邺", "instruct": "七言绝句"}
{"title": "寄居道林寺作", "content": "岚湿南朝殿塔寒，此中因得谢尘寰。已同庭树千株老，未负溪云一片闲。石镜旧游临皎洁，岳莲曾上彻孱颜。如今衰飒成多病，黄叶风前昼掩关。", "dynasty": "唐代", "author": "齐己", "instruct": "七言律诗"}
{"title": "梅花 十三", "content": "不作桃李态，山林别是春。但令心似夷，何虑惹缁尘？", "dynasty": "元代", "author": "王冕", "instruct": "五言绝句"}
{"title": "冶春", "content": "三月韶光画不成，寻春步屟可怜生。青芜不见隋宫殿，一种垂杨万古情。", "dynasty": "清代", "author": "王士祯", "instruct": "七言绝句"}
{"title": "秋日出游戏作", "content": "薄云韬日未成雨，野水啮沙争赴溪。书册嬾看聊作伴，酒壶不饮亦常携。", "dynasty": "宋代", "author": "陆游", "instruct": "七言绝句"}
{"title": "落叶", "content": "落多秋亦晚，窗外见诸邻。世上谁惊尽，林间独扫频。萧骚微月夜，重叠早霜晨。昨日繁阴在，莺声树树春。", "dynasty": "唐代", "author": "齐己", "instruct": "五言律诗"}
{"title": "次韵前人壁閒诗", "content": "万宇腥埃风满山，只饶二十里云閒。要知人好境不好，最怕身闲心未闲。", "dynasty": "宋代", "author": "陈著", "instruct": "七言绝句"}
{"title": "杏花", "content": "不学梅欺雪，轻红照碧池。小桃新谢后，双燕却来时。香属登龙客，烟笼宿蝶枝。临轩须貌取，风雨易离披。", "dynasty": "唐代", "author": "郑谷", "instruct": "五言律诗"}
{"title": "月新吟", "content": "月新与月残，形状两相似。奈何人之情，初见自欢喜。", "dynasty": "宋代", "author": "邵雍", "instruct": "五言绝句"}
{"title": "暮春", "content": "东山下林影，西阁日光残。脉脉春风里，幽花生暮寒。", "dynasty": "清代", "author": "霍双", "instruct": "五言绝句"}
{"title": "壮士吟", "content": "壮士何曾悲，悲即无回期。如何易水上，未歌泪先垂。", "dynasty": "唐代", "author": "孟迟", "instruct": "五言绝句"}
{"title": "寄远", "content": "家住锦水上，身征辽海边。十书九不到，一到忽经年。", "dynasty": "唐代", "author": "贾岛", "instruct": "五言绝句"}
{"title": "秋夜", "content": "夜久叶露滴，秋虫入户飞。卧多骨髓冷，起覆旧绵衣。", "dynasty": "唐代", "author": "王建", "instruct": "五言绝句"}
{"title": "笛", "content": "紫清人一管，吹在月堂中。雁起雪云夕，龙吟烟水空。虏尘深汉地，羌思切边风。试弄阳春曲，西园桃已红。", "dynasty": "唐代", "author": "张祜", "instruct": "五言律诗"}
{"title": "蜀桐", "content": "玉垒高桐拂玉绳，上含非雾下含冰。枉教紫凤无栖处，斫作秋琴弹坏陵。", "dynasty": "唐代", "author": "李商隐", "instruct": "七言绝句"}
{"title": "芙蕖", "content": "芙蕖耐夏复宜秋，一种今年便满沟。南荡东陂无此物，但随深浅见游鯈。", "dynasty": "宋代", "author": "王安石", "instruct": "七言绝句"}
{"title": "乐府", "content": "郎心如纸鸢，断线随风去。愿得上林枝，为妾萦留住。", "dynasty": "宋代", "author": "许棐", "instruct": "五言绝句"}
{"title": "咏花", "content": "狂心醉眼共裴回，一半先开笑未开。此日不能偷折去，胡蜂直恐趁人来。", "dynasty": "唐代", "author": "方干", "instruct": "七言绝句"}
{"title": "雪", "content": "醉枕醒来夜未央，倦身殿转厌藜床。映窗色皎犹疑月，刮骨寒知不是霜。", "dynasty": "宋代", "author": "刘过", "instruct": "七言绝句"}
{"title": "缺题", "content": "故人日已远，窗下尘满琴。坐对一樽酒，恨多无力斟。幕疏萤色迥，露重月华深。万境与群籁，此时情岂任。", "dynasty": "唐代", "author": "刘禹锡", "instruct": "五言律诗"}
{"title": "春日", "content": "朝来庭树有鸣禽，红绿扶春上远林。忽有好诗生眼底，安排句法已难寻。", "dynasty": "宋代", "author": "陈与义", "instruct": "七言绝句"}
{"title": "读赵", "content": "魏宫怅望杨花去，汉掖齐歌赤凤来。淫蛊到头成底事，荒田野草但堪哀。", "dynasty": "宋代", "author": "张嵲", "instruct": "七言绝句"}
{"title": "已亥杂诗 308", "content": "六义亲闻鲤对时，及身删定答亲慈。剗除风雪关山句，归到高堂好背诗。", "dynasty": "清代", "author": "龚自珍", "instruct": "七言绝句"}
{"title": "奉和兵部张侍郎酬郓州马尚书祗召途中…郓州之作", "content": "来朝当路日，承诏改辕时。再领须句国，仍迁少昊司。暖风抽宿麦，清雨卷归旗。赖寄新珠玉，长吟慰我思。", "dynasty": "唐代", "author": "韩愈", "instruct": "五言律诗"}
{"title": "诈者吟", "content": "诈者固疑人，天下尽行诈。不信天下人，其间无真话。", "dynasty": "宋代", "author": "邵雍", "instruct": "五言绝句"}
{"title": "络纬", "content": "络纬复络纬，辛勤鸣露虫。音声作能事，终久不成功。", "dynasty": "明代", "author": "沈周", "instruct": "五言绝句"}
{"title": "怨情", "content": "美人卷珠帘，深坐颦蛾眉。但见泪痕湿，不知心恨谁。", "dynasty": "唐代", "author": "李白", "instruct": "五言绝句"}
{"title": "小桃", "content": "和烟和雨遮敷水，映竹映村连灞桥。撩乱春风耐寒令，到头赢得杏花娇。", "dynasty": "唐代", "author": "郑谷", "instruct": "七言绝句"}
{"title": "衰病", "content": "老辞游冶寻花伴，病别荒狂旧酒徒。更恐五年三岁后，些些谭笑亦应无。", "dynasty": "唐代", "author": "白居易", "instruct": "七言绝句"}
{"title": "避地云山全父弟诗寄梅花", "content": "久荒诗律废陶钧，妙句佳君语意亲。便欲支筇到岩底，不须拍赠陇头春。", "dynasty": "宋代", "author": "阳枋", "instruct": "七言绝句"}
{"title": "閒十咏", "content": "新竹修修绿过墙，读书门外亦阴凉。道人清福不肯受，却入西山看夕阳。", "dynasty": "宋代", "author": "仇远", "instruct": "七言绝句"}
{"title": "将赴镇过太康县有题", "content": "才入东郊便太康，自听何暮岂龚黄。晴村透日桑榆影，晓露湿秋禾黍香。十万旌旗移巨镇，几多輗軏负孤庄。时人欲识征东将，看取欃枪落太荒。", "dynasty": "唐代", "author": "薛能", "instruct": "七言律诗"}
{"title": "感昔", "content": "老君洞外小朱扉，云压寒空雪欲飞。结阵弓刀边垒去，挂鞍狐兔猎场归。", "dynasty": "宋代", "author": "陆游", "instruct": "七言绝句"}
{"title": "闻雁", "content": "带霜南去雁，夜好宿汀沙。惊起向何处，高飞极海涯。入云声渐远，离岳路由赊。归梦当时断，参差欲到家。", "dynasty": "唐代", "author": "杜牧", "instruct": "五言律诗"}
{"title": "有客", "content": "几载庭空雀可罗，朝来忽有客相过。似知老子条冰进，不道先生鬓雪多。", "dynasty": "宋代", "author": "刘克庄", "instruct": "七言绝句"}
{"title": "戏", "content": "恨极同填海，情长抵导江。丁香从小结，莲子彻枝双。整髻花当槛，吹灯月在窗。秦台非久计，早晚降霓幢。", "dynasty": "唐代", "author": "吴融", "instruct": "五言律诗"}
{"title": "邺城", "content": "台上年年掩翠蛾，台前高树夹漳河。英雄亦到分香处，能共常人较几多。", "dynasty": "唐代", "author": "罗隐", "instruct": "七言绝句"}
{"title": "己卯岁值冻阻归有作", "content": "河冰连地冻，朔气压春寒。开户思归远，出门移步难。湖云黏雁重，庙树刮风干。坐看孤灯焰，微微向晓残。", "dynasty": "唐代", "author": "齐己", "instruct": "五言律诗"}
{"title": "对酒", "content": "后代称欢伯，前贤号圣人。且须谋日富，不要道家贫。", "dynasty": "唐代", "author": "陆龟蒙", "instruct": "五言绝句"}
{"title": "独饮", "content": "怪怪奇奇不自惩，晚途犹复气横膺。觥船那待清歌劝，酒到愁边量自增。", "dynasty": "宋代", "author": "陆游", "instruct": "七言绝句"}
{"title": "龟潭", "content": "浯溪见渠文字古，龟潭有此竹石幽。王孙卖药城市去，江雨过时余独游。", "dynasty": "宋代", "author": "张孝祥", "instruct": "七言绝句"}
{"title": "春怨", "content": "纱窗日落渐黄昏，金屋无人见泪痕。寂寞空庭春欲晚，梨花满地不开门。", "dynasty": "唐代", "author": "刘方平", "instruct": "七言绝句"}
{"title": "偈", "content": "重阳九日菊华新，一句明明亘古今。杨广橐驼无觅处，夜来足迹在松阴。", "dynasty": "宋代", "author": "释了璨", "instruct": "七言绝句"}
{"title": "内题赋得巫山雨（一作沈佺期诗。题云巫山高）", "content": "神女向高唐，巫山下夕阳。裴回作行雨，婉恋逐荆王。电影江前落，雷声峡外长。霁云无处所，台馆晓苍苍。", "dynasty": "唐代", "author": "宋之问", "instruct": "五言律诗"}
{"title": "对花", "content": "忧愁卒卒人无乐，花草纷纷物又春。安得无忧与无虑，对花还作笑歌人。", "dynasty": "宋代", "author": "王令", "instruct": "七言绝句"}
{"title": "暮春宜阳郡斋愁坐，忽枉刘七侍御新诗，因以酬答", "content": "子规夜夜啼槠叶，远道逢春半是愁。芳草伴人还易老，落花随水亦东流。山临睥睨恒多雨，地接潇湘畏及秋。唯羡君为周柱史，手持黄纸到沧洲。", "dynasty": "唐代", "author": "李嘉祐", "instruct": "七言律诗"}
{"title": "招隐", "content": "齿发那能敌岁华，早知休去避尘沙。鬼神只阚高明里，倚伏不干栖隐家。陶景岂全轻组绶，留侯非独爱烟霞。赠君吉语堪铭座，看取朝开暮落花。", "dynasty": "唐代", "author": "徐夤", "instruct": "七言律诗"}
{"title": "观稼", "content": "三年弃旱独堪闻，一熟诸村稍作欣。老子朝朝弄田，水眼看翠浪作黄云。", "dynasty": "宋代", "author": "杨万里", "instruct": "七言绝句"}
{"title": "别怨", "content": "送别到中流，秋船倚渡头。相看尚不远，未可即回舟。", "dynasty": "唐代", "author": "祖咏", "instruct": "五言绝句"}
{"title": "新凉", "content": "水满田畴稻叶齐，日光穿树晓烟低。黄莺也爱新凉好，飞过青山影里啼。", "dynasty": "宋代", "author": "徐玑", "instruct": "七言绝句"}
{"title": "池边", "content": "玉管葭灰细细吹，流莺上下燕参差。日西千绕池边树，忆把枯条撼雪时。", "dynasty": "唐代", "author": "李商隐", "instruct": "七言绝句"}
{"title": "芙蓉", "content": "闲吟鲍照赋，更起屈平愁。莫引西风动，红衣不耐秋。", "dynasty": "唐代", "author": "陆龟蒙", "instruct": "五言绝句"}
{"title": "楚寺寒夜作", "content": "寒炉局促坐成劳，暗淡灯光照二毛。水寺闲来僧寂寂，雪风吹去雁嗷嗷。江山积叠归程远，魂梦穿沿过处高。毕竟忘言是吾道，袈裟不称揖萧曹。", "dynasty": "唐代", "author": "齐己", "instruct": "七言律诗"}
{"title": "无题", "content": "身上征衣杂酒痕，远游无处不消魂。②此生合是忘家客，风雨登轮出国门。③", "dynasty": "近代", "author": "何叔衡", "instruct": "七言绝句"}
{"title": "山行", "content": "开到荼醾花事休，妇桑男亩又从头。阳春有脚堂堂去，万缕垂杨系不留。", "dynasty": "宋代", "author": "卫宗武", "instruct": "七言绝句"}
{"title": "梁三朝雅乐歌 胤雅", "content": "自昔殷代。哲王迭有。降及周成。惟器是守。上天乃眷。大梁既受。灼灼重明。仰承元首。体干作贰。命服斯九。置保置师。居前居后。前星比耀。克隆万寿。", "dynasty": "南北朝", "author": "沈约", "instruct": "七言律诗"}
{"title": "叙州", "content": "文章何罪触雷霆？风雨南溪自醉醒。八十年间遗老尽，坏堂无壁草青青。", "dynasty": "宋代", "author": "陆游", "instruct": "七言绝句"}
{"title": "病愈小健戏作", "content": "路入江村跨蹇驴，鞍前分挂两囊书。兴来到处沽新酒，不为闲愁要破除。", "dynasty": "宋代", "author": "陆游", "instruct": "七言绝句"}
{"title": "绝句", "content": "莫管流年一掷梭，花前对酒且高歌。命中若有终须有，到底无时不奈何。", "dynasty": "宋代", "author": "任大中", "instruct": "七言绝句"}
{"title": "酬魏三十七", "content": "静里寒香触思初，开缄忽见二琼琚。一吟丽可风流极，没得弘文李校书。", "dynasty": "唐代", "author": "李群玉", "instruct": "七言绝句"}
{"title": "郫县春日吟", "content": "无穷官事日装怀，甫及芳时略放开。骚仆编排诗社去，酪奴勾管醉乡来。", "dynasty": "宋代", "author": "吴泳", "instruct": "七言绝句"}
{"title": "举世吟", "content": "举世自纷纷，谁为无事人。吾生独何幸，卧看洛阳春。", "dynasty": "宋代", "author": "邵雍", "instruct": "五言绝句"}
{"title": "入关", "content": "古道槐花满树开，入关时节一蝉催。出门唯恐不先到，当路有谁长待来。似箭年光还可惜，如蓬生计更堪哀。故园若有渔舟在，应挂云帆早个回。", "dynasty": "唐代", "author": "罗邺", "instruct": "七言律诗"}
{"title": "和张功父梅诗十绝句", "content": "不是春光不早回，却缘春雪勒疏梅。诗人縰有催花手，有雪堪推花只推。", "dynasty": "宋代", "author": "杨万里", "instruct": "七言绝句"}
{"title": "蒙恩除侍御史行次华州寄蒋相", "content": "林下天书起遁逃，不堪移疾入尘劳。黄河近岸阴风急，仙掌临关旭日高。行野众喧闻雁发，宿亭孤寂有狼嗥。荀家位极兼禅理，应笑埋轮著所操。", "dynasty": "唐代", "author": "薛能", "instruct": "七言律诗"}
{"title": "怨诗", "content": "华屋春将尽，纱窗日易昏。不知多少恨，相见与君言。", "dynasty": "明代", "author": "吴鼎芳", "instruct": "五言绝句"}
{"title": "以嗜酒爱风竹卜居此林泉为韵作十小诗", "content": "玉虹横吾腰，金貂直吾首。宁知千载名，不如一杯酒。", "dynasty": "宋代", "author": "方岳", "instruct": "五言绝句"}
{"title": "闷书", "content": "泪粉匀开满镜愁，麝煤拂断远山秋。一痕心寄银屏上，不见人来竹叶舟。", "dynasty": "宋代", "author": "朱淑真", "instruct": "七言绝句"}
{"title": "子夜歌", "content": "美人着新裙，细步不闻声。风来感芭蕉，綷縩使郎惊。", "dynasty": "明代", "author": "赵南星", "instruct": "五言绝句"}
{"title": "江涨", "content": "江涨柴门外，儿童报急流。下床高数尺，倚杖没中洲。细动迎风燕，轻摇逐浪鸥。渔人萦小楫，容易拔船头。", "dynasty": "唐代", "author": "杜甫", "instruct": "五言律诗"}
{"title": "蚕妇", "content": "粉色全无饥色加，岂知人世有荣华。年年道我蚕辛苦，底事浑身着苎麻。", "dynasty": "唐代", "author": "杜荀鹤", "instruct": "七言绝句"}
{"title": "楚行吟", "content": "章华台下草如烟，故郢城头月似弦。惆怅楚宫云雨后，露啼花笑一年年。", "dynasty": "唐代", "author": "韦庄", "instruct": "七言绝句"}
{"title": "信笔", "content": "睡髻休频拢，春眉忍更长。整钗栀子重，泛酒菊花香。绣叠昏金色，罗揉损砑光。有时闲弄笔，亦画两鸳鸯。", "dynasty": "唐代", "author": "韩偓", "instruct": "五言律诗"}
{"title": "春霁", "content": "久客孤舟上，天涯漱晓津。野芳桤似柳，江霁雪和春。吏叫能惊鹭，官粗实害身。何当穷蜀境，却忆滞游人。", "dynasty": "唐代", "author": "薛能", "instruct": "五言律诗"}
{"title": "登楼", "content": "兹楼日登眺，流岁暗蹉跎。坐厌淮南守，秋山红树多。", "dynasty": "唐代", "author": "韦应物", "instruct": "五言绝句"}
{"title": "苦热行", "content": "行游到日南。经历交址乡。苦热但曝露。越夷水中藏。", "dynasty": "魏晋", "author": "曹植", "instruct": "五言绝句"}
{"title": "竹奴", "content": "雾帐桃笙昼寝馀，此君那可一朝无。秋来冷落同班扇，岁晚温柔是锡奴。", "dynasty": "宋代", "author": "曾几", "instruct": "七言绝句"}
{"title": "晚晴", "content": "昨日阴云满太空，眼前不见祝融峰。晚来风卷都无迹，突兀还为紫翠重。", "dynasty": "宋代", "author": "张栻", "instruct": "七言绝句"}
{"title": "咏蝉", "content": "弱翅凌晨动，繁声向夕流。不知风雾里，还得几何秋。", "dynasty": "明代", "author": "谢榛", "instruct": "五言绝句"}
{"title": "人鬼吟", "content": "既人能事人，又焉能事鬼。人鬼虽不同，其理何尝异。", "dynasty": "宋代", "author": "邵雍", "instruct": "五言绝句"}
{"title": "八拍蛮", "content": "翠袖笼香醒宿酒，银屏汲水沦新茶。几处杜鹃啼暮雨，来禽空老一春花。", "dynasty": "宋代", "author": "仇远", "instruct": "七言绝句"}
{"title": "陆", "content": "初三新月见如期，重九黄花又及时。俱是人间称心事，典衣一醉更何疑？", "dynasty": "宋代", "author": "陆游", "instruct": "七言绝句"}
{"title": "高吟", "content": "食少支撑惟恃粥，力衰举动辄须人。谁知造物犹遗漏，拥鼻高吟又一春！", "dynasty": "宋代", "author": "陆游", "instruct": "七言绝句"}
{"title": "倦学", "content": "乐广亡来冰镜稀，宓妃嫫母混妍媸。且于雾里藏玄豹，休向窗中问碧鸡。百氏典坟空自苦，一堆萤雪竟谁知。门前春色芳如画，好掩书斋任所之。", "dynasty": "唐代", "author": "刘兼", "instruct": "七言律诗"}
{"title": "宫怨", "content": "泪干红落脸，心尽白垂头。自此方知怨，从来岂信愁。", "dynasty": "唐代", "author": "任翻", "instruct": "五言绝句"}
{"title": "咏蒲诗", "content": "离离水上蒲。结水散为珠。间厕秋菡萏。出入春鳬雏。初萌实雕俎。暮蕋杂椒涂。所悲塘上曲。遂铄黄金躯。", "dynasty": "南北朝", "author": "谢朓", "instruct": "五言律诗"}
{"title": "良乡", "content": "新寒冻指似排签，村酒虽酸未可嫌。紫烂山梨红皱枣，总输易栗十分甜。", "dynasty": "宋代", "author": "范成大", "instruct": "七言绝句"}
{"title": "五更", "content": "村鸡腷膊晓星移，残梦初回各自知。岸上骡纲江上桨，最消魂是五更时。", "dynasty": "清代", "author": "蒋士铨", "instruct": "七言绝句"}
{"title": "晚对", "content": "朝从前山看，莫与后岭对。晓雾或纷绿，晚烟增紫翠。", "dynasty": "宋代", "author": "赵蕃", "instruct": "五言绝句"}
{"title": "读史", "content": "人间著脚尽危机，睡觉方知梦境非。莫怪富春江上客，一生不厌钓渔矶。", "dynasty": "宋代", "author": "陆游", "instruct": "七言绝句"}
{"title": "望织女诗", "content": "盈盈一水边。夜夜空自怜。不辞精卫苦。河流未可填。寸情百重结。一心万处悬。愿作双青鸟。共舒明镜前。", "dynasty": "南北朝", "author": "范云", "instruct": "五言律诗"}
{"title": "煎茶", "content": "秋庭木落长莓苔，寂寞东岗菊自开。惟有诗翁幽兴熟，每携茶具竹间来。", "dynasty": "宋代", "author": "卢祖皋", "instruct": "七言绝句"}
{"title": "元夕", "content": "去年人老已苍华，野蔌山醪办咄嗟。到得今年人又老，也无筋力看梅花。", "dynasty": "宋代", "author": "方岳", "instruct": "七言绝句"}
{"title": "自咸平至太康鞍马间得十小诗寄怀晏叔原并问", "content": "东南万里江，缘净一杯酒。王孙江南去，更得消息否。", "dynasty": "宋代", "author": "黄庭坚", "instruct": "五言绝句"}
{"title": "杂咏", "content": "新绿园林微雨后，落红庭院夕阳时。一声杜宇催春去，贪睡棠妃未必知。", "dynasty": "宋代", "author": "黄庚", "instruct": "七言绝句"}
{"title": "闲游", "content": "江边小市旧经过，岁月真如东逝波。茶灶酒垆多识面，少留卖药买渔蓑。", "dynasty": "宋代", "author": "陆游", "instruct": "七言绝句"}
{"title": "石榴", "content": "风流意不尽，独自送残芳。色作裙腰染，名随酒盏狂。", "dynasty": "宋代", "author": "苏轼", "instruct": "五言绝句"}
{"title": "读长恨辞", "content": "蜀道如天夜雨淫，乱铃声里倍沾襟。当时更有军中死，自是君王不动心。", "dynasty": "宋代", "author": "李觏", "instruct": "七言绝句"}
{"title": "劳山", "content": "卓荦鳌山出海隅，霏微灵秀满天衢。群峰削蜡几千仞，乱石穿空一万株。", "dynasty": "元代", "author": "丘处机", "instruct": "七言绝句"}
{"title": "人有画花中四伦者偶记毗陵旧诗即题其上", "content": "扶疎桂树月中生，谁遣人间伴大椿。桂欲芳时椿正老，等閒相伴八千春。", "dynasty": "宋代", "author": "家铉翁", "instruct": "七言绝句"}
{"title": "古意", "content": "不见黄莺啼，但愿莺啼早。莫使梦辽西，省得侬烦恼。", "dynasty": "清代", "author": "向日贞", "instruct": "五言绝句"}
{"title": "偶见", "content": "云去山色青，云住山色白。去住云不知，空山自成色。", "dynasty": "清代", "author": "王文清", "instruct": "五言绝句"}
{"title": "七夕", "content": "云幕无波斗柄移，鹊慵乌慢得桥迟。若教精卫填河汉，一水还应有尽时。", "dynasty": "宋代", "author": "晏几道", "instruct": "七言绝句"}
{"title": "牡丹", "content": "娇娆万态逞殊芳，花品名中占得王。莫把倾城比颜色，从来家国为伊亡。", "dynasty": "宋代", "author": "朱淑真", "instruct": "七言绝句"}
{"title": "春风", "content": "每岁东来助发生，舞空悠飏遍寰瀛。暗添芳草池塘色，远递高楼箫管声。帘透骊宫偏带恨，花催上苑剩多情。如何一瑞车书日，吹取青云道路平。", "dynasty": "唐代", "author": "罗邺", "instruct": "七言律诗"}
{"title": "午热", "content": "也无半点爽风吹，坐轿分明是甑炊。宿处问来犹五里，火轮煽得正炎明。", "dynasty": "宋代", "author": "杨万里", "instruct": "七言绝句"}
{"title": "帘", "content": "清风时入燕，紫殿几含秋。暧暧笼铃阁，纤纤上玉钩。窗中翡翠动，户外水精浮。巧作盘龙势，长迎飞燕游。", "dynasty": "唐代", "author": "李峤", "instruct": "五言律诗"}
{"title": "雨晴", "content": "雨时山不改，晴罢峡如新。天路看殊俗，秋江思杀人。有猿挥泪尽，无犬附书频。故国愁眉外，长歌欲损神。", "dynasty": "唐代", "author": "杜甫", "instruct": "五言律诗"}
{"title": "春夜", "content": "斜光月映纱窗小，美荫云连翠竹高。花露染成香地暖，隔帘轻吹晚骚骚。", "dynasty": "宋代", "author": "徐蒇", "instruct": "七言绝句"}
{"title": "嘲风", "content": "纷红骇绿骤飘零，痴騃封姨没性灵。报道海棠方熟睡，也须留眼为渠青。", "dynasty": "宋代", "author": "范成大", "instruct": "七言绝句"}
{"title": "丁酉皿月十日之官毗陵，舟行阻风，宿椆陂江", "content": "虫声两岸不堪闻，把烛销愁且一尊。谁宿此船愁似我？船篷犹带烛烟痕。", "dynasty": "宋代", "author": "杨万里", "instruct": "七言绝句"}
{"title": "叹花 / 怅诗", "content": "自是寻春去校迟，不须惆怅怨芳时。狂风落尽深红色，绿叶成阴子满枝。", "dynasty": "唐代", "author": "杜牧", "instruct": "七言绝句"}
{"title": "农谣", "content": "漠漠余香着草花，森森柔绿长桑麻。池塘水满蛙成市，门巷春深燕作家。", "dynasty": "宋代", "author": "方岳", "instruct": "七言绝句"}
{"title": "咏猿", "content": "生在巫山更向西，不知何事到巴溪。中宵为忆秋云伴，遥隔朱门向月啼。", "dynasty": "唐代", "author": "周朴", "instruct": "七言绝句"}
{"title": "田头", "content": "田头科斗古文字，石上臼洼山鼎彝。勘破世间烦恼障，醉而已矣不吟诗。", "dynasty": "宋代", "author": "方岳", "instruct": "七言绝句"}
{"title": "杏花", "content": "垂杨一径紫苔封，人语萧萧院落中。独有杏花如唤客，倚墙斜日数枝红。", "dynasty": "宋代", "author": "王安石", "instruct": "七言绝句"}
{"title": "吟诗", "content": "四始诗之至，源充治世音。后来无郑卫，蛙蚓谩呻吟。", "dynasty": "宋代", "author": "姜特立", "instruct": "五言绝句"}
{"title": "观蛮童为伎之作", "content": "长裙锦带还留客，广额青娥亦效颦。共惜不成金谷妓，虚令看杀玉车人。", "dynasty": "唐代", "author": "王翰", "instruct": "七言绝句"}
{"title": "送客偶作", "content": "石路荒凉接野蒿，西风吹马利如刀。小桥连驿杨柳晚，废寺入门禾黍高。鸡犬夕阳喧县市，凫鹥秋水曝城壕。故山有梦不归去，官树陌尘何太劳。", "dynasty": "唐代", "author": "温庭筠", "instruct": "七言律诗"}
{"title": "春游", "content": "载酒寻春二月天，子规啼破绿杨烟。日斜醉倚秋千柱，石上桃花红欲然。", "dynasty": "宋代", "author": "赵葵", "instruct": "七言绝句"}
{"title": "冰", "content": "白日黄流涨渭城，三更风紫尽成冰。莫言此物浑无用，曾向滹沱满汉兵。", "dynasty": "宋代", "author": "程珌", "instruct": "七言绝句"}
{"title": "买砚", "content": "俸余宜办买山钱，却买端州一砚砖。依旧被渠驱使出，买山之事定何年。", "dynasty": "宋代", "author": "徐似道", "instruct": "七言绝句"}
{"title": "歌", "content": "处处亭台只坏墙，军营人学内人妆。太平故事因君唱，马上曾听隔教坊。", "dynasty": "唐代", "author": "司空图", "instruct": "七言绝句"}
{"title": "就蒲州使君乞酒诗", "content": "萧瑟风声惨。苍茫雪貌愁。鸟寒栖不定。池凝聚未流。蒲城桑叶落。灞岸菊花秋。愿持河朔饮。分劝东陵侯。", "dynasty": "南北朝", "author": "庾信", "instruct": "五言律诗"}
{"title": "墨", "content": "长安分石炭，上党结松心。绕画蝇初落，含滋绶更深。悲丝光易染，叠素彩还沉。别有张芝学，书池幸见临。", "dynasty": "唐代", "author": "李峤", "instruct": "五言律诗"}
{"title": "红梅 十二", "content": "玉妃步月影毵毵，宴罢瑶池酒正酣。半夜不知香露冷，春风吹梦过江南。", "dynasty": "元代", "author": "王冕", "instruct": "七言绝句"}
{"title": "小凫", "content": "母鸡伏得两凫雏，驯食庭除不待呼。水浴泥行随分足，不知鸥鹭有江湖。", "dynasty": "宋代", "author": "王炎", "instruct": "七言绝句"}
{"title": "长安春夜吟", "content": "露盘滴时河汉微，美人灯下裁春衣。蟾蜍东去鹊南飞，芸香省中郎不归。", "dynasty": "唐代", "author": "施肩吾", "instruct": "七言绝句"}
{"title": "访友不遇题", "content": "庵里人行庵外路，庵外人来庵里坐。遮头茅草欠坚牢，年年风雨年年破。", "dynasty": "宋代", "author": "张继先", "instruct": "七言绝句"}
{"title": "萤", "content": "透窗穿竹住还移，万类俱闲始见伊。难把寸光藏暗室，自持孤影助明时。空庭散逐金风起，乱叶争投玉露垂。后代儒生懒收拾，夜深飞过读书帷。", "dynasty": "唐代", "author": "齐己", "instruct": "七言律诗"}
{"title": "新月", "content": "玉钩斜傍画檐生，云匣初开一寸明。何事最能悲少妇，夜来依约落边城。", "dynasty": "唐代", "author": "赵嘏", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "成须千年固，钜石不可摧。惟君心如石，乃是为梁材。", "dynasty": "宋代", "author": "包恢", "instruct": "五言绝句"}
{"title": "重午", "content": "重午无人肯访临，竹低沙浅绿连阴。倚松自读离骚坐，一笑得醒江水深。", "dynasty": "宋代", "author": "方岳", "instruct": "七言绝句"}
{"title": "凤州歌", "content": "凤州南去是南岐，大散横盘势更危。跃马紫金河畔路，万株杨柳撒金丝。", "dynasty": "宋代", "author": "汪元量", "instruct": "七言绝句"}
{"title": "九曲", "content": "九转多洄洑，觞行得演迤。休将比金谷，除此只东篱。", "dynasty": "宋代", "author": "许及之", "instruct": "五言绝句"}
{"title": "九日", "content": "衰容不似秋容好，坐上谁怜老孟嘉。牢裹乌纱莫吹却，免教白发见黄花。", "dynasty": "宋代", "author": "徐似道", "instruct": "七言绝句"}
{"title": "咏燕", "content": "变石身犹重，衔泥力尚微。从来赴甲第，两起一双飞。", "dynasty": "唐代", "author": "张鷟", "instruct": "五言绝句"}
{"title": "崇山图七贤诗", "content": "山容浑似关南见，水曲初疑岘首看。闻说新堂多胜概，待飞一叶上云端。", "dynasty": "宋代", "author": "张嵲", "instruct": "七言绝句"}
{"title": "问四皓", "content": "四冢累累岂是仙，避秦安满道空全。紫芝探处应辛苦，何似腰金食万钱。", "dynasty": "宋代", "author": "王禹偁", "instruct": "七言绝句"}
{"title": "戏作贾梁道诗", "content": "嵇绍似康为有子，希超叛鉴是无孙。如今更恨贾梁道，不杀公闾杀子元。", "dynasty": "宋代", "author": "苏轼", "instruct": "七言绝句"}
{"title": "春晴", "content": "晴日微寒睡方宜，劳劳尘事漫应迟。空斋寂坐忽然见，又觉春兰发几枝。", "dynasty": "当代", "author": "吴灏", "instruct": "七言绝句"}
{"title": "陈宫", "content": "椒宫荒宴竟无疑，倏忽山河尽入隋。留得后庭亡国曲，至今犹与酒家吹。", "dynasty": "唐代", "author": "汪遵", "instruct": "七言绝句"}
{"title": "春日", "content": "春去春来似有期，日高添睡是归时。虽将细雨催芦笋，却用东风染柳丝。重雾已应吞海色，轻霜犹自剉花枝。此时野客因花醉，醉卧花间应不知。", "dynasty": "唐代", "author": "方干", "instruct": "七言律诗"}
{"title": "海行杂感", "content": "星星世界遍诸天，不计三千与大千。倘亦乘槎中有客，回头望我地球圆。", "dynasty": "清代", "author": "黄遵宪", "instruct": "七言绝句"}
{"title": "读张仆射诗（曾应举，不及第，投笔领郡）", "content": "秋吟一轴见心胸，万象搜罗咏欲空。才大却嫌天上桂，世危翻立阵前功。廉颇解武文无说，谢脁能文武不通。双美总输张太守，二南章句六钧弓。", "dynasty": "唐代", "author": "杜荀鹤", "instruct": "七言律诗"}
{"title": "登阁", "content": "木落淮南秋色空，闲登高阁送归鸿。白头老妇痴儿女，尽在萧条望眼中。", "dynasty": "明代", "author": "袁凯", "instruct": "七言绝句"}
{"title": "霜橘", "content": "半霜黄绿尚斓斑，笑指清芬数日间。会得此中堪乐意，洞庭端合傲商山。", "dynasty": "宋代", "author": "张镃", "instruct": "七言绝句"}
{"title": "经", "content": "汉室鸿儒盛，邹堂大义明。五千道德阐，三百礼仪成。青紫方拾芥，黄金徒满籝.谁知怀逸辩，重席冠群英。", "dynasty": "唐代", "author": "李峤", "instruct": "五言律诗"}
{"title": "旅情", "content": "窗虚枕簟凉，寝倦忆潇湘。山色几时老，人心终日忙。松风半夜雨，帘月满堂霜。匹马好归去，江头橘正香。", "dynasty": "唐代", "author": "杜牧", "instruct": "五言律诗"}
{"title": "送别", "content": "落叶聚还散，征禽去不归。以我穷途泣，沾君出塞衣。", "dynasty": "唐代", "author": "陈子良", "instruct": "五言绝句"}
{"title": "送僧", "content": "池上时时松雪落，焚香烟起见孤灯。静夜忆谁来对坐，曲江南岸寺中僧。", "dynasty": "唐代", "author": "贾岛", "instruct": "七言绝句"}
{"title": "吴兴杂诗", "content": "交流四水抱城斜，散作千溪遍万家。深处种菱浅种稻，不深不浅种荷花。", "dynasty": "清代", "author": "阮元", "instruct": "七言绝句"}
{"title": "乐府", "content": "墨出青松烟。笔出狡兔翰。古人感鸟迹。文字有改判。", "dynasty": "魏晋", "author": "曹植", "instruct": "五言绝句"}
{"title": "雨宿", "content": "雨宿疏篷不耐閒，苹花菰叶老江干。鹭飞欲下忽惊起，秋水新添一寸寒。", "dynasty": "宋代", "author": "方岳", "instruct": "七言绝句"}
{"title": "橄榄", "content": "纷纷青子落红盐，正味森森苦且严。待得微甘回齿颊，已输崖蜜十分甜。", "dynasty": "宋代", "author": "苏轼", "instruct": "七言绝句"}
{"title": "偶作", "content": "隼被鷃姿知有累，豺惊羊质固非真。谩誇鲁国多儒士，敢到君门止一人。", "dynasty": "宋代", "author": "宋祁", "instruct": "七言绝句"}
{"title": "台城寺侧独行", "content": "春山撩乱水纵横，篱落荒畦草自生。独往独来山下路，笋舆看得绿阴成。", "dynasty": "宋代", "author": "王安石", "instruct": "七言绝句"}
{"title": "春塘", "content": "春塘雨歇曙莺啼，坊院深闲竹树西。静倚绿窗看漏水，野花开到白棠梨。", "dynasty": "宋代", "author": "陈允平", "instruct": "七言绝句"}
{"title": "秋声", "content": "庭外梧桐叶叶风，楼头过雁砌边蛩。隔窗砧杵敲残月，唤起乡愁归兴浓。", "dynasty": "宋代", "author": "黄庚", "instruct": "七言绝句"}
{"title": "春晚", "content": "云霭浮空半雨晴，茅簷未忍扫残英。欲将春物飘零尽，只有黄鹂一两声。", "dynasty": "宋代", "author": "张载", "instruct": "七言绝句"}
{"title": "读林逋魏野二处士诗", "content": "君复仲先真隐沦，笔端亦自斡千钧。闲中一句终难道，何况市朝名利人！", "dynasty": "宋代", "author": "陆游", "instruct": "七言绝句"}
{"title": "燕子", "content": "不知大厦许栖无，频已衔泥到座隅。曾与佳人并头语，几回抛却绣工夫。", "dynasty": "唐代", "author": "秦韬玉", "instruct": "七言绝句"}
{"title": "荠花", "content": "荠花繁处蝶争飞，忽忆前年三月时。流水流杯人共醉，晚来疎雨又新诗。", "dynasty": "宋代", "author": "张镃", "instruct": "七言绝句"}
{"title": "北行第九十", "content": "浮云暮南征，我马向北嘶。荆棘暗长原，子规昼夜啼。", "dynasty": "宋代", "author": "文天祥", "instruct": "五言绝句"}
{"title": "咏月", "content": "玉兔步虚碧，冰轮碾太清。广寒宫有路，桂子落无声。", "dynasty": "宋代", "author": "释灵源", "instruct": "五言绝句"}
{"title": "苦竹", "content": "青冥亦自守，软弱强扶持。味苦夏虫避，丛卑春鸟疑。轩墀曾不重，翦伐欲无辞。幸近幽人屋，霜根结在兹。", "dynasty": "唐代", "author": "杜甫", "instruct": "五言律诗"}
{"title": "怀旧山（一作沧浩诗，题云留别嘉兴知己）", "content": "一坐西林寺，从来未下山。不因寻长者，无事到人间。宿雨愁为客，寒花笑未还。空怀旧山月，童子念经闲。", "dynasty": "唐代", "author": "皎然", "instruct": "五言律诗"}
{"title": "寒夜", "content": "云冷江空岁暮时，竹阴梅影月参差。鸡催梦枕司晨早，更咽寒城报点迟。人事纷华潜动息，天心静默运推移。凭谁荡涤穷残候，入眼东风喜在期。", "dynasty": "唐代", "author": "殷尧藩", "instruct": "七言律诗"}
{"title": "南池", "content": "小男供饵妇搓丝，溢榼香醪倒接罹。日出两竿鱼正食，一家欢笑在南池。", "dynasty": "唐代", "author": "李郢", "instruct": "七言绝句"}
{"title": "崇山图七贤诗", "content": "负郭幽崖面武当，襄江前占水云长。四时景趣无穷尽，俱向公家静隐堂。", "dynasty": "宋代", "author": "张嵲", "instruct": "七言绝句"}
{"title": "远游", "content": "江阔浮高栋，云长出断山。尘沙连越巂，风雨暗荆蛮。雁矫衔芦内，猿啼失木间。弊裘苏季子，历国未知还。", "dynasty": "唐代", "author": "杜甫", "instruct": "五言律诗"}
{"title": "灯花", "content": "灼灼生寒烬，终朝照席明。从教占有验，燃灭本无情。", "dynasty": "宋代", "author": "梅尧臣", "instruct": "五言绝句"}
{"title": "登高咏菊尽（一作李山甫诗）", "content": "篱畔霜前偶得存，苦教迟晚避兰荪。能销造化几多力，不受阳和一点恩。生处岂容依玉砌，要时还许上金樽。陶公没后无知己，露滴幽丛见泪痕。", "dynasty": "唐代", "author": "罗隐", "instruct": "七言律诗"}
{"title": "竹枝", "content": "巫峡苍苍烟雨时，清猿啼在最高枝。个里愁人肠自断，由来不是此声悲。", "dynasty": "唐代", "author": "刘禹锡", "instruct": "七言绝句"}
{"title": "偶作", "content": "双眉初出茧，两鬓正藏鸦。自有王昌在，何劳近宋家。", "dynasty": "唐代", "author": "陆龟蒙", "instruct": "五言绝句"}
{"title": "寄弟", "content": "故里行人战后疏，青崖萍寄白云居。那堪又是伤春日，把得长安落第书。", "dynasty": "唐代", "author": "张乔", "instruct": "七言绝句"}
{"title": "卧疾", "content": "闲官卧疾绝经过，居处萧条近洛河。水北水南秋月夜，管弦声少杵声多。", "dynasty": "唐代", "author": "白居易", "instruct": "七言绝句"}
{"title": "霜夜", "content": "黄甘磊落围三寸，赤蟹轮囷可一斤。更唤东阳麴道士，与君霜夜策奇勋。", "dynasty": "宋代", "author": "陆游", "instruct": "七言绝句"}
{"title": "言志", "content": "不炼金丹不坐禅，不为商贾不耕田。闲来写就青山卖，不使人间造孽钱。", "dynasty": "明代", "author": "唐寅", "instruct": "七言绝句"}
{"title": "杂感", "content": "土生诵二典，怳若生唐虞，升降奉玉帛，可否闻吁俞。阙里得其传，功与造化俱。孰知千载後，乃尊重译书！", "dynasty": "宋代", "author": "陆游", "instruct": "五言律诗"}
{"title": "送杨行元赴举", "content": "晚渡邗沟惜别离，渐看烽火马行迟。千钧何处穿杨叶，二月长安折桂枝。", "dynasty": "唐代", "author": "刘商", "instruct": "七言绝句"}
{"title": "侍宴", "content": "蜂黄蝶粉两依依，狎宴临春日正迟。密旨不教江令醉，丽华微笑认皇慈。", "dynasty": "唐代", "author": "韩偓", "instruct": "七言绝句"}
{"title": "咏蝉", "content": "清心自饮露，哀响乍吟风。未上华冠侧，先惊翳叶中。", "dynasty": "唐代", "author": "李百药", "instruct": "五言绝句"}
{"title": "醉后", "content": "阮籍醒时少，陶潜醉日多。百年何足度，乘兴且长歌。", "dynasty": "唐代", "author": "王绩", "instruct": "五言绝句"}
{"title": "苦雨中又作四声诗寄鲁望。平去声", "content": "狂霖昏悲吟，瘦桂对病卧。檐虚能彯斜，舍蠹易漏破。宵愁将琴攻，昼闷用睡过。堆书仍倾觞，富贵未换个。", "dynasty": "唐代", "author": "皮日休", "instruct": "五言律诗"}
{"title": "赋雁", "content": "云惨胡天倦客程，西风失喜到江城。自传属国书来后，猎猎声名动汉京。", "dynasty": "宋代", "author": "史弥宁", "instruct": "七言绝句"}
{"title": "春游", "content": "着屐山行喜日长，落花风里晚生凉。叩门正值高人出，闲看藤梢尽过墙。", "dynasty": "清代", "author": "冯班", "instruct": "七言绝句"}
{"title": "雪晴", "content": "六出弄阴机，新晴闲夕晖。余过随雁去，残雪带春归。", "dynasty": "宋代", "author": "姜特立", "instruct": "五言绝句"}
{"title": "秋景", "content": "景物皆难驻，伤春复怨秋。旋书红叶落，拟画碧云收。", "dynasty": "唐代", "author": "司空图", "instruct": "五言绝句"}
{"title": "岁穷应教诗", "content": "故年随夜尽。初春逐晓生。方验从军乐。饮至入西京。", "dynasty": "南北朝", "author": "薛道衡", "instruct": "五言绝句"}
{"title": "微之敦诗晦叔相次长逝，岿然自伤，因成二绝", "content": "并失鹓鸾侣，空留麋鹿身。只应嵩洛下，长作独游人。长夜君先去，残年我几何。秋风满衫泪，泉下故人多。", "dynasty": "唐代", "author": "白居易", "instruct": "五言律诗"}
{"title": "柏树", "content": "翠柏童然杂蘤间，簿书馀暇独来看。不须更共春葩竞，留取青青待岁寒。", "dynasty": "宋代", "author": "宋祁", "instruct": "七言绝句"}
{"title": "霜冷", "content": "梅花消息动江边，渐见新春换故年。莫道孤翁心似铁，夜来霜冷透青毡。", "dynasty": "宋代", "author": "陆游", "instruct": "七言绝句"}
{"title": "赠别", "content": "水边秋草暮萋萋，欲驻残阳恨马蹄。曾是管弦同醉伴，一声歌尽各东西。", "dynasty": "唐代", "author": "赵嘏", "instruct": "七言绝句"}
{"title": "和徐判院见惠诗篇", "content": "细知诗律析秋毫，况是天然笔力高。便好铺张清庙颂，不须追逐楚人骚。", "dynasty": "宋代", "author": "姜特立", "instruct": "七言绝句"}
{"title": "即景", "content": "篱落西风野老家，闲看景物感年华。柳衰荷改芙蓉死，交割秋光与菊花。", "dynasty": "宋代", "author": "黄庚", "instruct": "七言绝句"}
{"title": "远思", "content": "袅袅霜风吹碧梧，孤城残角奏单于。山川浩荡愁千里，楼阁黄昏月一梳。", "dynasty": "宋代", "author": "张耒", "instruct": "七言绝句"}
{"title": "蜡梅", "content": "若得西湖处士疑，如何颜色到鹅儿。清香全与江梅似，只欠横斜照水枝。", "dynasty": "宋代", "author": "吴泳", "instruct": "七言绝句"}
{"title": "古意", "content": "虎啸云岩下，风生林岭隅。须防威可假，慎勿逐城狐。", "dynasty": "宋代", "author": "宋祁", "instruct": "五言绝句"}
{"title": "冬夜寓居寄储太祝（一作薛据诗）", "content": "自为洛阳客，夫子吾知音。尽义能下士，时人无此心。奈何离居夜，巢鸟悲空林。愁坐至月上，复闻南邻砧。", "dynasty": "唐代", "author": "綦毋潜", "instruct": "五言律诗"}
{"title": "瑞鹧鸪 闺情，集唐诗", "content": "日照深红几树丝。只应闲看一枝枝。孤溪月满维舟夜，分隔休灯灭烛时。多为过防成后悔，谁怜梦好转相思。纤腰舞尽春杨柳，惟有春风仔细知。", "dynasty": "清代", "author": "董元恺", "instruct": "七言律诗"}
{"title": "长滩", "content": "乍脱惊涛恐，犹为曲木看。昔人憎胜母，吾亦畏长滩。", "dynasty": "宋代", "author": "李流谦", "instruct": "五言绝句"}
{"title": "冬晓", "content": "恩免宵兴趁晓班，养慵终觉媿吾颜。浮名半世虚催老，高卧何时复得闲？两岸夕阳渔浦市，数峰寒霭沃洲山。肩舟来往无穷乐，此事天公岂所悭。", "dynasty": "宋代", "author": "陆游", "instruct": "七言律诗"}
{"title": "去妇", "content": "新妇去年胼手足，衣不暇缝蚕废簇。白头使我忧家事，还如夜里烧残烛。当初为取傍人语，岂道如今自辛苦。在时纵嫌织绢迟，有丝不上邻家机。", "dynasty": "唐代", "author": "王建", "instruct": "七言律诗"}
{"title": "杏园", "content": "夜来微雨洗芳尘，公子骅骝步贴匀。莫怪杏园憔悴去，满城多少插花人。", "dynasty": "唐代", "author": "杜牧", "instruct": "七言绝句"}
{"title": "忆猿", "content": "翠微云敛日沈空，叫彻青冥怨不穷。连臂影垂溪色里，断肠声尽月明中。静含烟峡凄凄雨，高弄霜天袅袅风。犹有北山归意在，少惊佳树近房栊。", "dynasty": "唐代", "author": "吴融", "instruct": "七言律诗"}
{"title": "愁", "content": "避愁愁又至，愁至事难忘。夜坐心中火，朝为鬓上霜。不经公子梦，偏入旅人肠。借问高轩客，何乡是醉乡。", "dynasty": "唐代", "author": "韦庄", "instruct": "五言律诗"}
{"title": "即日", "content": "桂林闻旧说，曾不异炎方。山响匡床语，花飘度腊香。几时逢雁足，著处断猿肠。独抚青青桂，临城忆雪霜。", "dynasty": "唐代", "author": "李商隐", "instruct": "五言律诗"}
{"title": "晚眺", "content": "倚杖残秋里，吟中四顾频。西风天际雁，落日渡头人。草色衰平野，山阴敛暮尘。却寻苔径去，明月照村邻。", "dynasty": "唐代", "author": "孟宾于", "instruct": "五言律诗"}
{"title": "无题", "content": "天为帐幕地为毡，日月星晨伴我眠。夜间不敢长伸脚，恐踏山河社稷穿。", "dynasty": "明代", "author": "朱元璋", "instruct": "七言绝句"}
{"title": "黎拾遗昕裴秀才迪见过秋夜对雨之作", "content": "促织鸣已急，轻衣行向重。寒灯坐高馆，秋雨闻疏钟。白法调狂象，玄言问老龙。何人顾蓬径，空愧求羊踪。", "dynasty": "唐代", "author": "王维", "instruct": "五言律诗"}
{"title": "与太白同之东洛至栎阳太白染疾驻行…雪后望山", "content": "共作洛阳千里伴，老刘因疾驻行轩。今朝独自山前立，雪满三峰倚寺门。", "dynasty": "唐代", "author": "元稹", "instruct": "七言绝句"}
{"title": "赠金刚三藏（一作许浑诗）", "content": "心法云无住，流沙归复来。锡随山鸟动，经附海船回。洗足柳遮寺，坐禅花委苔。惟将一童子，又欲过天台。", "dynasty": "唐代", "author": "赵嘏", "instruct": "五言律诗"}
{"title": "中夜", "content": "中夜江山静，危楼望北辰。长为万里客，有愧百年身。故国风云气，高堂战伐尘。胡雏负恩泽，嗟尔太平人。", "dynasty": "唐代", "author": "杜甫", "instruct": "五言律诗"}
{"title": "信笔", "content": "春风狂似虎，春浪白于鹅。柳密藏烟易，松长见日多。石崖采芝叟，乡俗摘茶歌。道在无伊郁，天将奈尔何。", "dynasty": "唐代", "author": "韩偓", "instruct": "五言律诗"}
{"title": "丹丘", "content": "青女丁宁结夜霜，羲和辛苦送朝阳。丹丘万里无消息，几对梧桐忆凤凰。", "dynasty": "唐代", "author": "李商隐", "instruct": "七言绝句"}
{"title": "少游荆湘因有是题", "content": "岘北焚蛟浦，巴东射雉田。岁时宜楚俗，耆旧在襄川。忆昨经过处，离今二十年。因君访生死，相识几人全。", "dynasty": "唐代", "author": "沈佺期", "instruct": "五言律诗"}
{"title": "别王八", "content": "征马嘶长路，离人挹佩刀。客来东道远，归去北风高。时候何萧索，乡心正郁陶。传君遇知己，行日有绨袍。", "dynasty": "唐代", "author": "高适", "instruct": "五言律诗"}
{"title": "春晴", "content": "青烟漠漠书无人，垂柳遮凉不见尘。饮水曲肱眠细草，绝胜肉食坐车茵。", "dynasty": "宋代", "author": "郑刚中", "instruct": "七言绝句"}
{"title": "初夏", "content": "乳雀啁啾日气浓，雉来交影日重重。秧田百亩鹅黄大，横策溪村属老农。", "dynasty": "宋代", "author": "林逋", "instruct": "七言绝句"}
{"title": "咏羽扇诗", "content": "摇风碎朝翮。拂汗落毛衣。定似回溪路。将军垂翅归。", "dynasty": "南北朝", "author": "庾信", "instruct": "五言绝句"}
{"title": "杏花", "content": "杏花菖叶渐烂斑，率属劭农入祖关。昔日郎君方彩袖，今朝太守已苍颜。", "dynasty": "宋代", "author": "厉文翁", "instruct": "七言绝句"}
{"title": "杂感", "content": "侧帽垂鞭小陌东，名花迎笑一枝红。啼莺惊断寻春梦，惆怅新霜点鬓蓬。", "dynasty": "宋代", "author": "陆游", "instruct": "七言绝句"}
{"title": "已亥杂诗 129", "content": "陶潜诗喜说荆轲，想见停云发浩歌。吟到恩仇心事涌，江湖侠骨恐无多。", "dynasty": "清代", "author": "龚自珍", "instruct": "七言绝句"}
{"title": "落花", "content": "朝开暮亦衰，雨打复风吹。古屋无人处，残阳满地时。静依青藓片，闲缀绿莎枝。繁艳根枝在，明年向此期。", "dynasty": "唐代", "author": "齐己", "instruct": "五言律诗"}
{"title": "昔时", "content": "昔时过此心何如，今时过此心何须。回波为我将双泪，逆上三江转五湖。", "dynasty": "宋代", "author": "孔平仲", "instruct": "七言绝句"}
{"title": "九日", "content": "重阳冷菊青黄蕊，半醉幽人黑白头。今岁有番堪恨处，病无诗句过中秋。", "dynasty": "宋代", "author": "张镃", "instruct": "七言绝句"}
{"title": "相和歌辞。长信怨", "content": "月皎昭阳殿，霜清长信宫。天行乘玉辇，飞燕与君同。更有留情处，承恩乐未穷。谁怜团扇妾，独坐怨秋风。", "dynasty": "唐代", "author": "李白", "instruct": "五言律诗"}
{"title": "夏日", "content": "离心杳杳思迟迟，深院无人柳自垂。日暮长廊闻燕语，轻寒微雨麦秋时。", "dynasty": "宋代", "author": "寇准", "instruct": "七言绝句"}
{"title": "书怀", "content": "退耕逢歉岁，逐贡愧行朝。道在愁虽浅，吟劳鬓欲凋。破村虹入井，孤馆客投魈。谁怕秋风起，听蝉度渭桥。", "dynasty": "唐代", "author": "黄滔", "instruct": "五言律诗"}
{"title": "郑国夫人挽歌词", "content": "淑德延公胄，宜家接帝姻。桂宫男掌仆，兰殿女升嫔。恩泽昭前命，盈虚变此辰。万年今已矣，彤管列何人。", "dynasty": "唐代", "author": "赵良器", "instruct": "五言律诗"}
{"title": "春游", "content": "杏花天气喜新晴，白首书生乐太平。小陌秋千虽隔世，名园祓禊尚关情。山林自古流觞地，弦管谁家送酒声？蓴菜鮆鱼初满市，莫将羊酪敌南烹。", "dynasty": "宋代", "author": "陆游", "instruct": "七言律诗"}
{"title": "春日南山行", "content": "处处看山不可行，野花相向笑无成。长嫌为客过州县，渐被时人识姓名。", "dynasty": "唐代", "author": "陈羽", "instruct": "七言绝句"}
{"title": "旅怀作", "content": "促促因吟昼短诗，朝惊秾色暮空枝。无情春色不长久，有限年光多盛衰。往事只应随梦里，劳生何处是闲时。眼前扰扰日一日，暗送白头人不知。", "dynasty": "唐代", "author": "杜牧", "instruct": "七言律诗"}
{"title": "渔父", "content": "鱼满笭箵酒满壶，渚鸥汀鹤伴清孤。此身漂泊虽无定，能与人间作画图。", "dynasty": "宋代", "author": "赵汝绩", "instruct": "七言绝句"}
{"title": "伊谁", "content": "伊谁闯我小窗关，偷却西楼一面山。谇语白云猜是汝，秋风出意急追还。", "dynasty": "宋代", "author": "史弥宁", "instruct": "七言绝句"}
{"title": "秋夜", "content": "暗窗凉叶动，秋天寝席单。忧人半夜起，明月在林端。一与清景遇，每忆平生欢。如何方恻怆，披衣露更寒。", "dynasty": "唐代", "author": "韦应物", "instruct": "五言律诗"}
{"title": "洛中作", "content": "元和天子昔平戎，惆怅金舆尚未通。尽日洛桥闲处看，秋风时节上阳宫。", "dynasty": "唐代", "author": "张祜", "instruct": "七言绝句"}
{"title": "又和晦翁棹歌", "content": "烧药炉存草亦灵，煮茶灶冷水犹清。老仙一去无消息，只有飞泉落佩声。", "dynasty": "宋代", "author": "方岳", "instruct": "七言绝句"}
{"title": "横吹曲辞·长安道", "content": "秦地平如掌，层城入云汉。楼阁九衢春，车马千门旦。绿槐开复合，红尘聚还散。日晚斗鸡还，经过狭斜看。", "dynasty": "唐代", "author": "沈佺期", "instruct": "五言律诗"}
{"title": "樱桃", "content": "穀雨樱桃落，薰风柳带斜。舜弦新曲在，休唱后庭花。", "dynasty": "宋代", "author": "谢希孟", "instruct": "五言绝句"}
{"title": "和张功父梅诗十绝句", "content": "老子年来不愿余，秪惭霜鬓入金铺。故山自有梅千树，梦绕横枝捻断须。", "dynasty": "宋代", "author": "杨万里", "instruct": "七言绝句"}
{"title": "愁", "content": "聚散竟无形，回肠自结成。古今留不得，离别又潜生。降虏将军思，穷秋远客情。何人更憔悴，落第泣秦京。", "dynasty": "唐代", "author": "杜牧", "instruct": "五言律诗"}
{"title": "钱唐苏小歌", "content": "妾乘油璧车。郎骑青骢马。何处结同心。西陵松柏下。", "dynasty": "南北朝", "author": "鲍令晖", "instruct": "五言绝句"}
{"title": "已亥杂诗 301", "content": "艰危门户要人持，孝出贫家谚有之。葆汝心光淳闷在，皇天竺胙总无私。", "dynasty": "清代", "author": "龚自珍", "instruct": "七言绝句"}
{"title": "舟中", "content": "柁边潮水落还生，篷底寒灯灭复明。约束长年牢系缆，报人风雨有鼍鸣。", "dynasty": "宋代", "author": "陆游", "instruct": "七言绝句"}
{"title": "鸳鸯", "content": "两两莲池上，看如在锦机。应知越女妒，不敢近船飞。", "dynasty": "明代", "author": "高启", "instruct": "五言绝句"}
{"title": "蜀中将归留辞韩相公贯之", "content": "宁体即云构，方前恒玉食。贫居岂及此，要自怀归忆。在梦关山远，如流岁华逼。明晨首乡路，迢递孤飞翼。", "dynasty": "唐代", "author": "欧阳詹", "instruct": "五言律诗"}
{"title": "柘轩", "content": "耕桑本是吾儒事，不免饥寒智者非。出处自然皆有据，不应感念泣牛衣。", "dynasty": "宋代", "author": "李侗", "instruct": "七言绝句"}
{"title": "观搊筝（一作祖咏诗）", "content": "虚室有秦筝，筝新月复清。弦多弄委曲，柱促语分明。晓怨凝繁手，春娇入曼声。近来唯此乐，传得美人情。", "dynasty": "唐代", "author": "王湾", "instruct": "五言律诗"}
{"title": "读史", "content": "堂堂列传冠元功，纸上浮云万事空。我若材堪当世用，他年应只似诸公。", "dynasty": "宋代", "author": "范成大", "instruct": "七言绝句"}
{"title": "偶成", "content": "年去年来来去忙，为他人作嫁衣裳。仰天大知出门去，独对春风舞一场。", "dynasty": "宋代", "author": "石延年", "instruct": "七言绝句"}
{"title": "柳", "content": "森森万木势峥嵘，千尺孤标更上征。惟有柳丝低拂路，腰支憔悴为多情。", "dynasty": "宋代", "author": "姜特立", "instruct": "七言绝句"}
{"title": "痁病", "content": "老身危似草头露，疾势来如江上潮。寒热自无安著处，不然何以脱今朝。", "dynasty": "宋代", "author": "曾几", "instruct": "七言绝句"}
{"title": "和徐判院见惠诗篇", "content": "吊往文高古战场，丽天星斗射寒芒。也知深夺曹刘气，不用浓熏班马香。", "dynasty": "宋代", "author": "姜特立", "instruct": "七言绝句"}
{"title": "大热", "content": "山泽欲焦枯，炎光满太虚。不知天地外，暑气复何如。", "dynasty": "宋代", "author": "司马光", "instruct": "五言绝句"}
{"title": "红梅", "content": "穠华不与众芳同，偏爱施朱立晓风。莫道春来无酒病，脸霞犹带夜来红。", "dynasty": "宋代", "author": "王之道", "instruct": "七言绝句"}
{"title": "赵同叔开轩植竹以自娱乐诸公虽为赋诗而未尝", "content": "手种琅玕翠竹行，幽窗一见自心凉。君家有此扬州鹤，倦客无由对一觞。", "dynasty": "宋代", "author": "吴儆", "instruct": "七言绝句"}
{"title": "喜晴", "content": "积涝初收喜气浮，三农不负稻粱谋。临流一望舒眵目，数叠青峦万亩秋。", "dynasty": "宋代", "author": "卫宗武", "instruct": "七言绝句"}
{"title": "无题　", "content": "一支清采妥湘灵，九畹贞风慰独醒。无奈终输萧艾密，却成迁客播芳馨。", "dynasty": "近代", "author": "鲁迅", "instruct": "七言绝句"}
{"title": "西湖", "content": "群峦回照紫瀰漫，坐揽湖光风不寒。最惜傍栏凫鹭狎，往来不作眼生看。", "dynasty": "宋代", "author": "徐侨", "instruct": "七言绝句"}
{"title": "松", "content": "大夫名价古今闻，盘屈孤贞更出群。将谓岭头闲得了，夕阳犹挂数枝云。", "dynasty": "唐代", "author": "成彦雄", "instruct": "七言绝句"}
{"title": "瓜", "content": "欲识东陵味，青门五色瓜。龙蹄远珠履，女臂动金花。六子方呈瑞，三仙实可嘉。终朝奉絺绤，谒帝伫非赊。", "dynasty": "唐代", "author": "李峤", "instruct": "五言律诗"}
{"title": "漫兴 十二", "content": "干戈犹未定，鼙鼓岂堪闻？忧国心如醉，还家梦似云。关山千里远，吴楚一江分。朋旧俱零落，空嗟白鸟群。", "dynasty": "元代", "author": "王冕", "instruct": "五言律诗"}
{"title": "暮春", "content": "莫怨春归早，花馀几点红。留将根蒂在，岁岁有东风。", "dynasty": "清代", "author": "翁格", "instruct": "五言绝句"}
{"title": "升天行", "content": "扶桑之所出。乃在朝阳溪。中心陵苍昊。布叶盖天涯。日出登东干。既夕没西枝。愿得纡阳辔。回日使东驰。", "dynasty": "魏晋", "author": "曹植", "instruct": "五言律诗"}
{"title": "赏春", "content": "闲人只是爱春光，迎得春来喜欲狂。买酒怕迟教走马，看花嫌远自移床。娇莺语足方离树，戏蝶飞高始过墙。颠倒醉眠三数日，人间百事不思量。", "dynasty": "唐代", "author": "姚合", "instruct": "七言律诗"}
{"title": "黄鱼", "content": "日见巴东峡，黄鱼出浪新。脂膏兼饲犬，长大不容身。筒桶相沿久，风雷肯为神。泥沙卷涎沫，回首怪龙鳞。", "dynasty": "唐代", "author": "杜甫", "instruct": "五言律诗"}
{"title": "出关", "content": "山上黄犊走避人，山下女郎歌满野。我独南征恨此身，更有无成出关者。", "dynasty": "唐代", "author": "曹邺", "instruct": "七言绝句"}
{"title": "信士有赠袍服者赋诗酬之 ", "content": "粗布衣裳足禦冬，一针一线要从容。于今世路风霜重，切勿郎当大样缝。", "dynasty": "清代", "author": "僧明河", "instruct": "七言绝句"}
{"title": "生禖屏风歌", "content": "玉墀暗接昆仑井，井上无人金索冷。画壁阴森九子堂，阶前细月铺花影。绣屏银鸭香蓊蒙，天上梦归花绕丛。宜男漫作后庭草，不似樱桃千子红。", "dynasty": "唐代", "author": "温庭筠", "instruct": "七言律诗"}
{"title": "寄上大兄（已后诗在邽林居作）", "content": "秋鸿过尽无书信，病戴纱巾强出门。独上荒台东北望，日西愁立到黄昏。", "dynasty": "唐代", "author": "白居易", "instruct": "七言绝句"}
{"title": "述婚诗", "content": "羣祥既集。二族交欢。敬兹新姻。六礼不愆。羔鴈总备。玉帛戋戋。君子将事。威仪孔闲。猗兮容兮。穆矣其言。", "dynasty": "两汉", "author": "秦嘉", "instruct": "五言律诗"}
{"title": "禹庙", "content": "大地河山绣错明，野烟孤庙枕荒城。杜鹃饶舌知何事？血洒东风怨未平。", "dynasty": "元代", "author": "王恽", "instruct": "七言绝句"}
{"title": "嘉泰壬戍归省坟墓感仲叔旧所惠诗及延庆堂梦", "content": "吾叔非凡士，从来眼目长。相期在今日，此意最难忘。", "dynasty": "宋代", "author": "姜特立", "instruct": "五言绝句"}
{"title": "和懋贤闻道矩小园置酒助以酒果副之以诗", "content": "芙蓉幕下惜馀闲，不使芳华取次残。珍果醇醪与新句，并将佳味助清欢。", "dynasty": "宋代", "author": "司马光", "instruct": "七言绝句"}
{"title": "春雪", "content": "光映妆楼月，花随歌扇风。欲妒梅将柳，故落早春中。", "dynasty": "宋代", "author": "陈洪", "instruct": "五言绝句"}
{"title": "除夜", "content": "岁暮纷多思，天涯渺未归。老添新甲子，病减旧容辉。乡国仍留念，功名已息机。明朝四十九，应转悟前非。", "dynasty": "唐代", "author": "白居易", "instruct": "五言律诗"}
{"title": "河间", "content": "空有丹心贯碧霄，泮冰亡国不崇朝。小臣万死无遗慨，曾见天家十八朝。", "dynasty": "宋代", "author": "文天祥", "instruct": "七言绝句"}
{"title": "送李判官之润州行营", "content": "万里辞家事鼓鼙，金陵驿路楚云西。江春不肯留行客，草色青青送马蹄。", "dynasty": "唐代", "author": "刘长卿", "instruct": "七言绝句"}
{"title": "苦战行", "content": "苦战身死马将军，自云伏波之子孙。干戈未定失壮士，使我叹恨伤精魂。去年江南讨狂贼，临江把臂难再得。别时孤云今不飞，时独看云泪横臆。", "dynasty": "唐代", "author": "杜甫", "instruct": "七言律诗"}
{"title": "鹭", "content": "耸两吟肩似我愁，菰蒲叶下一身秋。溪风临夜吹鱼落，飞过前滩看水流。", "dynasty": "宋代", "author": "方岳", "instruct": "七言绝句"}
{"title": "亭帐", "content": "草色如波照碧空，新开一朵玉芙蓉。雄风吹断襄王梦，高捲巫山十二峰。", "dynasty": "元代", "author": "刘秉忠", "instruct": "七言绝句"}
{"title": "怀旧诗 伤王谌", "content": "长史体闲任。坦荡无外求。持身非诡遇。应物有虚舟。心从朋好尽。形为欢宴留。欢宴未终毕。零落委山丘。", "dynasty": "南北朝", "author": "沈约", "instruct": "五言律诗"}
{"title": "瓶花", "content": "瓶花红淡浸寒泉，容易凋零亦可邻。堪恨本根不知处，却将颜色为人妍。", "dynasty": "宋代", "author": "黄庚", "instruct": "七言绝句"}
{"title": "读书", "content": "是非得失两茫茫，闲把遗书细较量。掩卷古人堪笑处，起来摩腹步长廊。", "dynasty": "宋代", "author": "辛弃疾", "instruct": "七言绝句"}
{"title": "魏志", "content": "称帝称王非一个，国家不可便无孤。此言只是瞒孀幼，岂有英雄也恁愚。", "dynasty": "宋代", "author": "刘克庄", "instruct": "七言绝句"}
{"title": "晚春", "content": "老来无复事狂游，倚杖看花动客愁。病骨却寒春不管，柳棉风裹木棉裘。", "dynasty": "宋代", "author": "黄庚", "instruct": "七言绝句"}
{"title": "重示", "content": "笃学仁何远，穷居道亦行。能充气刚大，谁蔽性光明？家世艰难业，乡闾宿昔情。岁残相劳苦，惟是语春耕。", "dynasty": "宋代", "author": "陆游", "instruct": "五言律诗"}
{"title": "蔷薇", "content": "一架蔷薇四面垂，花工不苦费胭脂。淡红点染轻随粉，浥偏幽香清露知。", "dynasty": "宋代", "author": "郑刚中", "instruct": "七言绝句"}
{"title": "自遣", "content": "衣冠尚作闲身祟，梁肉终非退士宜。惟有褐裘井豆饭，尚能相伴到期颐。", "dynasty": "宋代", "author": "陆游", "instruct": "七言绝句"}
{"title": "和定襄侯楚越衫诗", "content": "裁缝在箧笥，薰鬓带馀香。开著不忍看，一见落千行。", "dynasty": "南北朝", "author": "江伯瑶", "instruct": "五言绝句"}
{"title": "笛思", "content": "斜日西楼笛思凉，无端洗马恨茫茫。天涯即在阑干外，岭色江声未是长。", "dynasty": "清代", "author": "钱林", "instruct": "七言绝句"}
{"title": "兴州出行", "content": "危途晓未分，驱马傍江濆。滴滴泣花露，微微出岫云。松梢半吐月，萝翳渐移曛。旅客肠应断，吟猿更使闻。", "dynasty": "唐代", "author": "苏颋", "instruct": "五言律诗"}
{"title": "睡起", "content": "彷佛江南一梦中，虚堂尽日转温风。春深稍觉裌衣重，昼永不知樽酒空。", "dynasty": "宋代", "author": "黄庭坚", "instruct": "七言绝句"}
{"title": "江北", "content": "废宫荒苑莫闲愁，成败终须要彻头。一种风流一种死，朝歌争得似扬州。", "dynasty": "唐代", "author": "罗隐", "instruct": "七言绝句"}
{"title": "漫兴", "content": "肉食倾人如出凡，藜羹赋我是朝三。晓来不倦听衙鼓，云里卷帘山正南。", "dynasty": "宋代", "author": "黄庭坚", "instruct": "七言绝句"}
{"title": "江阁对雨有怀行营裴二端公（裴虬与讨臧玠故有行营）", "content": "南纪风涛壮，阴晴屡不分。野流行地日，江入度山云。层阁凭雷殷，长空水面文。雨来铜柱北，应洗伏波军。", "dynasty": "唐代", "author": "杜甫", "instruct": "五言律诗"}
{"title": "南池", "content": "照影池边多少愁，往来重见此塘秋。芙蓉苑外新经雨，红叶相随何处流。", "dynasty": "唐代", "author": "赵嘏", "instruct": "七言绝句"}
{"title": "鸳鸯湖棹歌　之一百", "content": "槛边花外尽重湖，到处怀觞兴不孤。安得家家寻画手，溪堂遍写读书图。", "dynasty": "清代", "author": "朱彝尊", "instruct": "七言绝句"}
{"title": "早秋山中作", "content": "谁到山中语，雨馀风气秋。烟岚出涧底，瀑布落床头。至道亦非远，僻诗须苦求。千峰有嘉景，拄杖独巡游。", "dynasty": "唐代", "author": "李山甫", "instruct": "五言律诗"}
{"title": "贾天锡惠宝薰乞诗多以兵卫森画戟燕寝凝清香", "content": "贾侯怀六韬，家有十二戟。天资喜文事，如我有香癖。", "dynasty": "宋代", "author": "黄庭坚", "instruct": "五言绝句"}
{"title": "红梅", "content": "馆娃宫里旧精神，粉瘦琼寒露蕊新。园吏无端偷折去，凤城从此有双身。", "dynasty": "宋代", "author": "王琪", "instruct": "七言绝句"}
{"title": "七夕", "content": "长安城中月如练，家家此夜持针线。仙裙玉佩空自知，天上人间不相见。长信深阴夜转幽，瑶阶金阁数萤流。班姬此夕愁无限，河汉三更看斗牛。", "dynasty": "唐代", "author": "崔颢", "instruct": "七言律诗"}
{"title": "山迳", "content": "一迳净於秋，山中夜来雨。倚松不知还，幽禽妙言语。", "dynasty": "宋代", "author": "方岳", "instruct": "五言绝句"}
{"title": "自喜", "content": "身慵难勉强，性拙易迟回。布被辰时起，柴门午后开。忙驱能者去，闲逐钝人来。自喜谁能会，无才胜有才。", "dynasty": "唐代", "author": "白居易", "instruct": "五言律诗"}
{"title": "鹤", "content": "清音迎晓月，愁思立寒蒲。丹顶西施颊，霜毛四皓须。碧云行止躁，白鹭性灵粗。终日无群伴，溪边吊影孤。", "dynasty": "唐代", "author": "杜牧", "instruct": "五言律诗"}
{"title": "酬袁守方秋崖遗宝带桥诗以雇我老非题柱客", "content": "月卿派天河，星桥叹谁可。如彼行道人，病责涉在我。", "dynasty": "宋代", "author": "包恢", "instruct": "五言绝句"}
{"title": "僧如展及韦载同游碧涧寺各赋诗…不复撰成徒以四韵为识", "content": "重吟前日他生句，岂料逾旬便隔生。会拟一来身塔下，无因共绕寺廊行。紫毫飞札看犹湿，黄字新诗和未成。纵使得如羊叔子，不闻兼记旧交情。", "dynasty": "唐代", "author": "元稹", "instruct": "七言律诗"}
{"title": "醉诗", "content": "碧桃花树下，大脚墨婆浪，未说铜钱起，先铺芦席床。", "dynasty": "明代", "author": "唐寅", "instruct": "五言绝句"}
{"title": "猎骑", "content": "兵印长封入卫稀，碧空云尽早霜微。浐川桑落雕初下，渭曲禾收兔正肥。陌上管弦清似语，草头弓马疾如飞。岂知万里黄云戍，血迸金疮卧铁衣。", "dynasty": "唐代", "author": "薛逢", "instruct": "七言律诗"}
{"title": "闻奉迎皇太后使沈判官至，因有此作", "content": "长乐宫人扫落花，君王正候五云车。万方臣妾同瞻望，疑在曾城阿母家。", "dynasty": "唐代", "author": "刘长卿", "instruct": "七言绝句"}
{"title": "暮春叹", "content": "春深桃李争时节，千团红云万堆雪；东风一夜吹欲空，曲径平池烂如缬。城门猎猎双青旗，羲和促辔西南驰。中原未有澄清日，志士虚捐少壮时。", "dynasty": "宋代", "author": "陆游", "instruct": "七言律诗"}
{"title": "又和晦翁棹歌", "content": "宿雨留云被半岩，晴光飘散雪毵毵。沾衣不识骨轻重，下有老龙无底潭。", "dynasty": "宋代", "author": "方岳", "instruct": "七言绝句"}
{"title": "北窗", "content": "寒泉断藕素丝长，纹簟开瓜碧玉香。午睡觉来桐影转，无人可共北窗凉。", "dynasty": "宋代", "author": "陆游", "instruct": "七言绝句"}
{"title": "家酿颇劲戏作", "content": "千古英雄骨作尘，不如一醉却关身。鼎来虽恨王陵戆，熟味方知孟子醇。试问浩歌遗世事，何如酣枕养天真？竹林嵇阮虽名胜，要是渊明最可人。", "dynasty": "宋代", "author": "陆游", "instruct": "七言律诗"}
{"title": "商山", "content": "垂白商於原下住，儿孙共死一身忙。木弓未得长离手，犹与官家射麝香。", "dynasty": "唐代", "author": "曹松", "instruct": "七言绝句"}
{"title": "同曹三御史行泛湖归越", "content": "秋入诗人意，巴歌和者稀。泛湖同逸旅，吟会是思归。白简徒推荐，沧洲已拂衣。杳冥云外去，谁不羡鸿飞。", "dynasty": "唐代", "author": "孟浩然", "instruct": "五言律诗"}
{"title": "省试", "content": "粉闱深锁唱同人，正是终南雪霁春。闲系长安千匹马，今朝似减六街尘。", "dynasty": "唐代", "author": "司空图", "instruct": "七言绝句"}
{"title": "问天", "content": "天公何时有，谈者皆不经。谁道贤人死，今为傅说星。", "dynasty": "唐代", "author": "皎然", "instruct": "五言绝句"}
{"title": "子夜歌", "content": "狂风灭烛光，房栊映飞雪。解衣莫畏寒，见侬情自热。", "dynasty": "明代", "author": "黎遂球", "instruct": "五言绝句"}
{"title": "秋兴", "content": "村酒甜酸市酒浑，犹胜终日对空樽。茅斋不奈秋萧瑟，蹋雨来敲野店门。", "dynasty": "宋代", "author": "陆游", "instruct": "七言绝句"}
{"title": "绝句", "content": "纸衣竹几一蒲团，闭户然萁自屈盘。诵彻离骚二千五，不知月落夜深寒。", "dynasty": "宋代", "author": "徐文卿", "instruct": "七言绝句"}
{"title": "送元八", "content": "百神斋祭相随遍，寻竹看山亦共行。明日城西送君去，旧游重到独题名。", "dynasty": "唐代", "author": "张籍", "instruct": "七言绝句"}
{"title": "刑部白侍郎谢病长告，改宾客分司，以诗赠别", "content": "鼎食华轩到眼前，拂衣高谢岂徒然。九霄路上辞朝客，四皓丛中作少年。他日卧龙终得雨，今朝放鹤且冲天。洛阳旧有衡茆在，亦拟抽身伴地仙。", "dynasty": "唐代", "author": "刘禹锡", "instruct": "七言律诗"}
{"title": "罗子", "content": "有女名罗子，生来才两春。我今年已长，日夜二毛新。顾念娇啼面，思量老病身。直应头似雪，始得见成人。", "dynasty": "唐代", "author": "白居易", "instruct": "五言律诗"}
{"title": "即事", "content": "抵鹊山前云掩扉，更甘终老脱朝衣。晓窥青镜千峰入，暮倚长松独鹤归。云里引来泉脉细，雨中移得药苗肥。何须一箸鲈鱼脍，始挂孤帆问钓矶。", "dynasty": "唐代", "author": "吴融", "instruct": "七言律诗"}
{"title": "求客", "content": "眼看铜驼燕雀羞，东风花柳自皇州。白云万里易成梦，明月一间都是愁。男子铁心无地着，故人血泪向天流，鸡鸣曾脱函关厄，还有当年此客不。", "dynasty": "宋代", "author": "文天祥", "instruct": "七言律诗"}
{"title": "士女", "content": "小玉相呼起问春，阶前草色上罗裙。玉钗半堕无聊赖，欲倩牙纤理乱云。", "dynasty": "元代", "author": "杨维桢", "instruct": "七言绝句"}
{"title": "长安晓望，寄崔补阙（一作司空曙诗）", "content": "迢递山河拥帝京，参差宫殿接云平。风吹晓漏经长乐，柳带晴烟出禁城。天净笙歌临路发，日高车马隔尘行。自怜久滞诸生列，未得金闺籍姓名。", "dynasty": "唐代", "author": "包何", "instruct": "七言律诗"}
{"title": "初过大散关马上作", "content": "柰何山色牵吟思，旋被江声破睡魔。吟思睡魔两相战，谁知马上有干戈。", "dynasty": "宋代", "author": "石介", "instruct": "七言绝句"}
{"title": "病後小健戏题", "content": "行年九十未龙锺，惭愧天公久见容。醉解病人诗解廋，不如世世作春农。", "dynasty": "宋代", "author": "陆游", "instruct": "七言绝句"}
{"title": "渐水", "content": "黄流日夜向南风，道出封丘处处逢。紫盖黄旗在湖海，故应河伯欲朝宗。", "dynasty": "宋代", "author": "范成大", "instruct": "七言绝句"}
{"title": "有感", "content": "盛世嗟沉伏，中情怏未舒。途穷悲阮籍，病久忆相如。无客空尘榻，闲门闭草庐。不胜岑绝处，高卧半床书。", "dynasty": "唐代", "author": "牟融", "instruct": "五言律诗"}
{"title": "溪行寄王震", "content": "山气朝来爽，溪流日向清。远心何处惬，闲棹此中行。丛桂林间待，群鸥水上迎。徒然适我愿，幽独为谁情。", "dynasty": "唐代", "author": "张九龄", "instruct": "五言律诗"}
{"title": "种花", "content": "种心心与爱花殊，日掩重门一事无。随意栽培随意长，何须检点费工夫。", "dynasty": "清代", "author": "王棨华", "instruct": "七言绝句"}
{"title": "塞上行", "content": "秦筑长城在，连云碛气侵。风吹边草急，角绝塞鸿沈。世世征人往，年年战骨深。辽天望乡者，回首尽沾襟。", "dynasty": "唐代", "author": "周朴", "instruct": "五言律诗"}
{"title": "咏鹿葱诗", "content": "野马不任骑。兔丝不任织。既非中野花。无堪麕{鹿/加}食。", "dynasty": "南北朝", "author": "沈约", "instruct": "五言绝句"}
{"title": "东风", "content": "我爱东风从东来，花心与我一般开。花成子结因花盛，春满乾坤始凤台。", "dynasty": "明代", "author": "朱元璋", "instruct": "七言绝句"}
{"title": "初夏", "content": "红紫光阴不久长，一声啼鴃静年芳。阴阴绿树黄鹂语，将与人间作夏凉。", "dynasty": "宋代", "author": "戴复古", "instruct": "七言绝句"}
{"title": "梦行小益道中", "content": "榉柳林边候吏迎，血涂草棘虎纵横。分明身在朝天驿，惟欠嘉陵江水声。", "dynasty": "宋代", "author": "陆游", "instruct": "七言绝句"}
{"title": "日夕出富阳浦口和朗公诗", "content": "客心愁日暮。徙倚空望归。山烟涵树色。江水映霞晖。独鹤凌空逝。双凫出浪飞。故乡千余里。兹夕寒无衣。", "dynasty": "南北朝", "author": "何逊", "instruct": "五言律诗"}
{"title": "观事吟", "content": "一岁之事慎在春，一日这事慎在晨。一生之事慎在少，一端之事慎在新。", "dynasty": "宋代", "author": "邵雍", "instruct": "七言绝句"}
{"title": "别佳人（一作崔涯诗）", "content": "垄上流泉垄下分，断肠呜咽不堪闻。嫦娥一入月中去，巫峡千秋空白云。", "dynasty": "唐代", "author": "崔膺", "instruct": "七言绝句"}
{"title": "横山", "content": "大小万竹望不见，上下牢岩过若飞。红缀舞衣山踯躅，白裁玉版野蔷薇。", "dynasty": "宋代", "author": "刘倓", "instruct": "七言绝句"}
{"title": "寓笔", "content": "年年镊鬓到花飘，依旧花繁鬓易凋。撩乱一场人更恨，春风谁道胜轻飙。", "dynasty": "唐代", "author": "司空图", "instruct": "七言绝句"}
{"title": "西湖十咏 其十 失题", "content": "上竺曾闻古刹名，万峰丛处隐林扃。白云惯识衣冠面，长傍阶前故不惊。", "dynasty": "明代", "author": "王渐逵", "instruct": "七言绝句"}
{"title": "送陕州王司马建赴任（建，善诗者）", "content": "陕州司马去何如，养静资贫两有馀。公事闲忙同少尹，料钱多少敌尚书。只携美酒为行伴，唯作新诗趁下车。自有铁牛无咏者，料君投刃必应虚。", "dynasty": "唐代", "author": "白居易", "instruct": "七言律诗"}
{"title": "天祐元年以右拾遗使册闽王而作", "content": "蓬莱宫阙晓光匀，红案舁麻降紫宸。鸾奏八音谐律吕，凤衔五色显丝纶。萧何相印钧衡重，韩信斋坛雨露新。得侍丹墀官异宠，此身何幸沐恩频。", "dynasty": "唐代", "author": "翁承赞", "instruct": "七言律诗"}
{"title": "寓题", "content": "海上乘查便合仙，若无仙骨未如船。人间亦有支机石，虚被声名到洞天。", "dynasty": "唐代", "author": "崔道融", "instruct": "七言绝句"}
{"title": "妓席", "content": "乐府闻桃叶，人前道得无。劝君书小字，慎莫唤官奴。", "dynasty": "唐代", "author": "李商隐", "instruct": "五言绝句"}
{"title": "牡丹", "content": "近来无奈牡丹何，数十千钱买一颗。今朝始得分明见，也共戎葵不校多。", "dynasty": "唐代", "author": "柳浑", "instruct": "七言绝句"}
{"title": "送僧", "content": "梵王生别思，之子事遐征。烟水浮杯渡，云山只履行。三生尘梦醒，一锡衲衣轻。此去家林近，飘飘物外情。", "dynasty": "唐代", "author": "牟融", "instruct": "五言律诗"}
{"title": "葵叶", "content": "蒻笠端能直几钱，骑奴不拟雨连天。盖头旋折山葵叶，擘破青青伞半边。", "dynasty": "宋代", "author": "杨万里", "instruct": "七言绝句"}
{"title": "送普上人还阳羡（一作皇甫冉诗）", "content": "花宫难久别，道者忆千灯。残雪入林路，暮山归寺僧。日光依嫩草，泉响滴春冰。何用求方便，看心是一乘。", "dynasty": "唐代", "author": "皇甫曾", "instruct": "五言律诗"}
{"title": "寻梅", "content": "春山合碧映春泉，今日寻梅忆去年。阴径谁知藏造化，晴花一树锁寒烟。", "dynasty": "宋代", "author": "吴惟信", "instruct": "七言绝句"}
{"title": "车中见新林分别甚盛诗", "content": "金谷宾游盛。青门冠盖多。隔林望行幰。下阪听鸣珂。于时春未歇。麦气始清和。还入平原径。穷巷可张罗。", "dynasty": "南北朝", "author": "何逊", "instruct": "五言律诗"}
{"title": "晚晴", "content": "深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。", "dynasty": "唐代", "author": "李商隐", "instruct": "五言律诗"}
{"title": "素梅 三八", "content": "一树横斜白玉条，春风吹乱雪飘飘。孤山老却林和靖，多载笙歌过六桥。", "dynasty": "元代", "author": "王冕", "instruct": "七言绝句"}
{"title": "踏歌词", "content": "日暮江南闻竹枝，南人行乐北人悲。自从雪里唱新曲，直到三春花尽时。", "dynasty": "唐代", "author": "刘禹锡", "instruct": "七言绝句"}
{"title": "残花", "content": "迟迟傍晓阴，昨夜色犹深。毕竟终须落，堪悲古与今。明年何处见，尽日此时心。蜂蝶无情极，残香更不寻。", "dynasty": "唐代", "author": "崔涂", "instruct": "五言律诗"}
{"title": "汉宫词（一作韩翃诗）", "content": "汉室长陵小市东，珠帘绣户对春风。君王昨日移仙仗，玉辇将迎入汉中。", "dynasty": "唐代", "author": "李益", "instruct": "七言绝句"}
{"title": "桃", "content": "独有成蹊处，秾华发井傍。山风凝笑脸，朝露泫啼妆。隐士颜应改，仙人路渐长。还欣上林苑，千岁奉君王。", "dynasty": "唐代", "author": "李峤", "instruct": "五言律诗"}
{"title": "太平吟", "content": "老者得其养，幼者得其仰。劳者得其饷，死者得其葬。", "dynasty": "宋代", "author": "邵雍", "instruct": "五言绝句"}
{"title": "庚申", "content": "襄阳耆旧总堪羞，只有庞公已入州。自向芭蕉眠夜雨，不堪更鼓在床头。", "dynasty": "宋代", "author": "车若水", "instruct": "七言绝句"}
{"title": "醉歌", "content": "伯颜丞相吕将军，收了江南不杀人。昨日太皇请茶饭，满朝朱紫尽降臣。", "dynasty": "宋代", "author": "汪元量", "instruct": "七言绝句"}
{"title": "春词", "content": "腊寒辟易沉香火，春意侵寻玉琯灰。阴德承天专静厚，发生有助到根荄。", "dynasty": "宋代", "author": "毛滂", "instruct": "七言绝句"}
{"title": "文与可有诗见寄云待将一段鹅溪绢扫取寒梢万", "content": "为爱鹅溪白茧光，扫残鸡距紫毫铓。世间那有千寻竹，月落庭空影许长。", "dynasty": "宋代", "author": "苏轼", "instruct": "七言绝句"}
{"title": "题卧屏十八花·牵牛行", "content": "高节本为青女伴，牵牛弗悟配龙孙。孔融天下无双士，并坐尊前对虎贲。", "dynasty": "宋代", "author": "葛立方", "instruct": "七言绝句"}
{"title": "秋兴", "content": "一旦秋风起洛滨，东归聊复寄鲈莼。如今已在渔乡住，宜与清朝作散人。", "dynasty": "宋代", "author": "汪莘", "instruct": "七言绝句"}
{"title": "十一月奉教作", "content": "凝阴结暮序，严气肃长飙。霜犯狐裘夕，寒侵兽火朝。冰深遥架浦，雪冻近封条。平原已从猎，日暮整还镳。", "dynasty": "唐代", "author": "李峤", "instruct": "五言律诗"}
{"title": "四绝", "content": "夜深楼上拨书眠，天在栏干四角边。风拂乱云毫发尽，独留璧月向人圆。", "dynasty": "宋代", "author": "秦观", "instruct": "七言绝句"}
{"title": "柳燕", "content": "妙舞汉宫人，香魂化几春。娇飞傍杨柳，犹似学腰身。", "dynasty": "明代", "author": "高启", "instruct": "五言绝句"}
{"title": "三峡吟", "content": "山水七百里，上有青枫林。啼猿不自愁，愁落行人心。", "dynasty": "宋代", "author": "徐照", "instruct": "五言绝句"}
{"title": "有感", "content": "滴水添壶箭，跳丸叠崦嵫。只夸颜似玉，不觉鬓成丝。", "dynasty": "宋代", "author": "姜特立", "instruct": "五言绝句"}
{"title": "秋夕", "content": "日往无复见，秋堂暮仍学。玄发不知白，晓人寒铜觉。为材未离群，有玉犹在璞。谁把碧桐枝，刻作云门乐。", "dynasty": "唐代", "author": "聂夷中", "instruct": "五言律诗"}
{"title": "赤甲", "content": "卜居赤甲迁居新，两见巫山楚水春。炙背可以献天子，美芹由来知野人。荆州郑薛寄书近，蜀客郗岑非我邻。笑接郎中评事饮，病从深酌道吾真。", "dynasty": "唐代", "author": "杜甫", "instruct": "七言律诗"}
{"title": "绝句", "content": "围炉独扔夜深红，已是摧颓一老翁。断简半披还半掩，如今不作蠹书虫。", "dynasty": "宋代", "author": "李流谦", "instruct": "七言绝句"}
{"title": "寒夜", "content": "闺夕绮窗闭，佳人罢缝衣。理琴开宝匣，就枕卧重帏。夜久灯花落，薰笼香气微。锦衾重自暖，遮莫晓霜飞。", "dynasty": "唐代", "author": "孟浩然", "instruct": "五言律诗"}
{"title": "咏史", "content": "事在两疏心眼里，身居石显掌握中。师傅不能为作主，更生空自抱孤忠。", "dynasty": "宋代", "author": "陈普", "instruct": "七言绝句"}
{"title": "相和歌辞。阿娇怨", "content": "望见葳蕤举翠华，试开金屋扫庭花。须臾宫女传来信，云幸平阳公主家。", "dynasty": "唐代", "author": "刘禹锡", "instruct": "七言绝句"}
{"title": "对赵颖歌", "content": "人间几日变桑田，谁识神仙洞里天。短促虽知有殊异，且须欢醉在生前。", "dynasty": "唐代", "author": "朱子真", "instruct": "七言绝句"}
{"title": "云", "content": "千形万象竟还空，映水藏山片复重。无限旱苗枯欲尽，悠悠闲处作奇峰。", "dynasty": "唐代", "author": "来鹄", "instruct": "七言绝句"}
{"title": "冬夕", "content": "浩汗霜风刮天地，温泉火井无生意。泽国龙蛇冻不伸，南山瘦柏消残翠。", "dynasty": "唐代", "author": "岑参", "instruct": "七言绝句"}
{"title": "秋日", "content": "秋含砧杵捣斜阳，笛引西风颢气凉。薜荔惹烟笼蟋蟀，芰荷翻雨泼鸳鸯。当年酒贱何妨醉，今日时难不易狂。肠断旧游从一别，潘安惆怅满头霜。", "dynasty": "唐代", "author": "沈彬", "instruct": "七言律诗"}
{"title": "旅次寓题", "content": "胡为名利役，来往老关河。白发随梳少，青山入梦多。途穷怜抱疾，世乱耻登科。却起渔舟念，春风钓绿波。", "dynasty": "唐代", "author": "徐夤", "instruct": "五言律诗"}
{"title": "即事", "content": "重重帘幕燕翩翩，尘锁朱楼十四弦。榆火渐催寒食节，海棠花畔缚秋千。", "dynasty": "宋代", "author": "陈允平", "instruct": "七言绝句"}
{"title": "废宅", "content": "王侯多第宅，草满玉阑干。纵有春光在，人谁看牡丹。", "dynasty": "宋代", "author": "汪元量", "instruct": "五言绝句"}
{"title": "蝉", "content": "垂緌饮清露，流响出疏桐。居高声自远，非是藉秋风。", "dynasty": "唐代", "author": "虞世南", "instruct": "五言绝句"}
{"title": "南院", "content": "林院无情绪，经春不一开。杨花飞作穗，榆荚落成堆。壮气从中减，流年逐后催。只应如过客，病去老迎来。", "dynasty": "唐代", "author": "白居易", "instruct": "五言律诗"}
{"title": "放舟通津门外作", "content": "国门欲去尚迟迟，况复凄风落照时。犹有京尘坌舟尾，恼人无几庾元规。", "dynasty": "宋代", "author": "贺铸", "instruct": "七言绝句"}
{"title": "奉酬辛大夫喜湖南腊月连日降雪见示之作", "content": "长沙耆旧拜旌麾，喜见江潭积雪时。柳絮三冬先北地，梅花一夜遍南枝。初开窗阁寒光满，欲掩军城暮色迟。闾里何人不相庆，万家同唱郢中词。", "dynasty": "唐代", "author": "刘长卿", "instruct": "七言律诗"}
{"title": "园橘诗", "content": "绿叶迎露滋。朱苞待霜润。但令入玉柈。金衣非所悋。", "dynasty": "南北朝", "author": "沈约", "instruct": "五言绝句"}
{"title": "入关", "content": "衡门亦无路，何况入西秦。灸病不得穴，徒为采艾人。", "dynasty": "唐代", "author": "曹邺", "instruct": "五言绝句"}
{"title": "秋园", "content": "始怜春草细霏霏，不觉秋来绿渐稀。惆怅撷芳人散尽，满园烟露蝶高飞。", "dynasty": "唐代", "author": "吴融", "instruct": "七言绝句"}
{"title": "送琴师毛敏仲北行", "content": "西塞山前日落处，北关门外雨来天。南人堕泪北人笑，臣甫低头拜杜鹃。", "dynasty": "宋代", "author": "汪元量", "instruct": "七言绝句"}
{"title": "晚兴", "content": "斸芋挑蔬自鬻羹，雪檐收滴暮寒生。不嫌终日无来客，时听荒园斫木声。", "dynasty": "宋代", "author": "陆游", "instruct": "七言绝句"}
{"title": "倚筇", "content": "老翁愈老欲安归，归卧稽山饱蕨薇。未免解牛逢肯綮，岂能相马造精微。灵山有士拈花笑，阙里何人鼓瑟希？我亦倚筇桑竹下，白髯萧飒满斜晖。", "dynasty": "宋代", "author": "陆游", "instruct": "七言律诗"}
{"title": "楚思", "content": "叠浪与云急，翠兰和意香。风流化为雨，日暮下巫阳。", "dynasty": "唐代", "author": "高蟾", "instruct": "五言绝句"}
{"title": "首春渭西郊行，呈蓝田张二主簿", "content": "回风度雨渭城西，细草新花踏作泥。秦女峰头雪未尽，胡公陂上日初低。愁窥白发羞微禄，悔别青山忆旧谿.闻道辋川多胜事，玉壶春酒正堪携。", "dynasty": "唐代", "author": "岑参", "instruct": "七言律诗"}
{"title": "莲", "content": "城中担上卖莲房，未抵西湖泛野航。旋折荷花剥莲子，露为风味月为香。", "dynasty": "宋代", "author": "苏轼", "instruct": "七言绝句"}
{"title": "古意", "content": "璇闺绣户斜光入，千金女儿倚门立。横波美目虽往来，罗袂遥遥不相及。闻道今年初避人，珊珊挂镜长随身。愿得侍儿为道意，后堂罗帐一相亲。", "dynasty": "唐代", "author": "毕耀", "instruct": "七言律诗"}
{"title": "长年", "content": "长年方悟少年非，人道新诗胜旧诗。十亩野塘留客钓，一轩春雨对僧棋。花间醉任黄莺语，亭上吟从白鹭窥。大盗不将炉冶去，有心重筑太平基。", "dynasty": "唐代", "author": "韦庄", "instruct": "七言律诗"}
{"title": "屐子", "content": "方寸肤圆光致致，白罗绣屟红托里。南朝天子欠风流，却重金莲轻绿齿。", "dynasty": "唐代", "author": "韩偓", "instruct": "七言绝句"}
{"title": "从驾天池应诏诗", "content": "上圣家寰字。威略振边陲。八维穷眺览。千里曳旌旗。驾鼋临碧海。控骥践瑶池。曲浦腾烟雾。深浪骇鲸螭。", "dynasty": "南北朝", "author": "薛道衡", "instruct": "五言律诗"}
{"title": "早起", "content": "一声残角数声鸡，南斗高悬北斗低。多少行人度关去，东方曙色尚凄迷。", "dynasty": "明代", "author": "杨彝", "instruct": "七言绝句"}
{"title": "郊寺", "content": "红委墙阴花寂寂，翠滋亭角草纖纖。风翻书叶常交案，雨压炉烟不过帘。", "dynasty": "宋代", "author": "木待问", "instruct": "七言绝句"}
{"title": "荷花", "content": "碧干濯清涟，亭亭净炎暑。微雨晚来过，香风满汀渚。", "dynasty": "清代", "author": "丁廷烺", "instruct": "五言绝句"}
{"title": "骢马", "content": "西北五花骢，来时道向东。四蹄碧玉片，双眼黄金瞳。鞍上留明月，嘶间动朔风。借君驰沛艾，一战取云中。", "dynasty": "唐代", "author": "沈佺期", "instruct": "五言律诗"}
{"title": "赠陈判官求子花诗（魏府出此物）", "content": "油地轻绡碧且红，须怜纤手是良工。能生丽思千花外，善点秾姿五彩中。子细传看临霁景，殷勤持赠及春风。若将江上迎桃叶，一帖何妨锦绣同。", "dynasty": "唐代", "author": "杨巨源", "instruct": "七言律诗"}
{"title": "气慨", "content": "气概如虹俺得知，留吴那肯竖降旗。北人不解欺心语，正恐南人作浅窥。", "dynasty": "宋代", "author": "文天祥", "instruct": "七言绝句"}
{"title": "已亥杂诗 7", "content": "廉锷非关上帝才，百年淬厉电光开。先生宦后雄谈减，悄向龙泉祝一回。", "dynasty": "清代", "author": "龚自珍", "instruct": "七言绝句"}
{"title": "褒城驿有故元相公旧题诗，因仰叹而作", "content": "鄂相顷题应好池，题云万竹与千梨。我来已变当初地，前过应无继此诗。敢叹临行殊旧境，惟愁后事劣今时。闲吟四壁堪搔首，频见青蘋白鹭鸶。", "dynasty": "唐代", "author": "薛能", "instruct": "七言律诗"}
{"title": "奉和鲁望白鸥诗", "content": "雪羽褵褷半惹泥，海云深处旧巢迷。池无飞浪争教舞，洲少轻沙若遣栖。烟外失群惭雁鹜，波中得志羡凫鹥.主人恩重真难遇，莫为心孤忆旧溪。", "dynasty": "唐代", "author": "皮日休", "instruct": "七言律诗"}
{"title": "咏笔诗", "content": "昔闻兰蕙月。独是桃李年。春心傥未写。为君照情筵。", "dynasty": "南北朝", "author": "萧衍", "instruct": "五言绝句"}
{"title": "艾菊", "content": "一入陶篱如楚俗，重阳重午两关情。惜哉删后诗三百，菊奈无名艾有名。", "dynasty": "宋代", "author": "史铸", "instruct": "七言绝句"}
{"title": "寒食", "content": "寒食江村路，风花高下飞。汀烟轻冉冉，竹日静晖晖。田父要皆去，邻家闹不违。地偏相识尽，鸡犬亦忘归。", "dynasty": "唐代", "author": "杜甫", "instruct": "五言律诗"}
{"title": "早春", "content": "高卷珠帘日渐长，梅花庭院雪飘香。闲倚阑干看新柳，不知谁为染鹅黄。", "dynasty": "元代", "author": "赵雍", "instruct": "七言绝句"}
{"title": "山行", "content": "远上寒山石径斜，白云深处有人家。停车坐爱枫林晚，霜叶红于二月花。", "dynasty": "唐代", "author": "杜牧", "instruct": "七言绝句"}
{"title": "宋朝张天觉为相之日有褴缕道人及门求施…留诗于案上云", "content": "捏土为香事有因，世间宜假不宜真。皇朝宰相张天觉，天下云游吕洞宾。", "dynasty": "唐代", "author": "吕岩", "instruct": "七言绝句"}
{"title": "绿珠", "content": "以色危身岂不知，甘心死别不生离。楼前甲士纷如雪，正是花飞玉碎时。", "dynasty": "宋代", "author": "杜东", "instruct": "七言绝句"}
{"title": "漫述", "content": "对客莫谈当世事，闭门且读旧时书。蓬莱献赋心犹在，只恐无人荐子虚。", "dynasty": "宋代", "author": "黄庚", "instruct": "七言绝句"}
{"title": "闻筝诗", "content": "泠泠寒玉泻秦筝，片片清声似断冰。一曲浑疑李凭在，不知秋旅是金陵。", "dynasty": "明代", "author": "文休承", "instruct": "七言绝句"}
{"title": "少年行（一作汉宫少年行）", "content": "不倚军功有侠名，可怜球猎少年情。戴铃健鹘随声下，撼珮骄骢弄影行。觅匠重装燕客剑，对人新按越姬筝。岂知儒者心偏苦，吟向秋风白发生。", "dynasty": "唐代", "author": "雍陶", "instruct": "七言律诗"}
{"title": "杨花", "content": "散乱随风处处匀，庭前几日雪花新。无端惹著潘郎鬓，惊杀绿窗红粉人。", "dynasty": "唐代", "author": "张祜", "instruct": "七言绝句"}
{"title": "送客", "content": "故人洞庭去，杨柳春风生。相送河洲晚，苍茫别思盈。白蘋已堪把，绿芷复含荣。江南多桂树，归客赠生平。", "dynasty": "唐代", "author": "陈子昂", "instruct": "五言律诗"}
{"title": "巴陵", "content": "孤城向夕原，春入景初暄。绿树低官舍，青山在县门。楼台疑结蜃，枕席更闻猿。客路何曾定，栖迟欲断魂。", "dynasty": "唐代", "author": "欧阳玭", "instruct": "五言律诗"}
{"title": "听筝", "content": "鸣筝金粟柱，素手玉房前。欲得周郎顾，时时误拂弦。", "dynasty": "唐代", "author": "李端", "instruct": "五言绝句"}
{"title": "荷花", "content": "风露青冥水面凉，旋移野艇受清香。犹嫌翠盖红妆句，何况人言似六郎！", "dynasty": "宋代", "author": "陆游", "instruct": "七言绝句"}
{"title": "书事", "content": "轻阴阁小雨，深院昼慵开。坐看苍苔色，欲上人衣来。", "dynasty": "唐代", "author": "王维", "instruct": "五言绝句"}
{"title": "春雨吟", "content": "春雨细如丝，如丝霡霂时。如何一霶霈，万物尽熙熙。", "dynasty": "宋代", "author": "邵雍", "instruct": "五言绝句"}
{"title": "吴兴", "content": "绕郭芙蕖拍岸平，花深荡桨不闻声。万家笑语荷花里，知是人间极乐城。", "dynasty": "宋代", "author": "林希", "instruct": "七言绝句"}
{"title": "四十五", "content": "行年四十五，两鬓半苍苍。清瘦诗成癖，粗豪酒放狂。老来尤委命，安处即为乡。或拟庐山下，来春结草堂。", "dynasty": "唐代", "author": "白居易", "instruct": "五言律诗"}
{"title": "春至", "content": "若为南国春还至，争向东楼日又长。白片落梅浮涧水，黄梢新柳出城墙。闲拈蕉叶题诗咏，闷取藤枝引酒尝。乐事渐无身渐老，从今始拟负风光。", "dynasty": "唐代", "author": "白居易", "instruct": "七言律诗"}
{"title": "山行", "content": "野寺分晴树，山亭过晚霞。春深无客到，一路落松花。", "dynasty": "清代", "author": "施闰章", "instruct": "五言绝句"}
{"title": "西极天马歌", "content": "天马徕从西极。经万里兮归有德。承灵威兮降外国。涉流沙兮四夷服。", "dynasty": "两汉", "author": "刘彻", "instruct": "七言绝句"}
{"title": "泾皋馆中作", "content": "听得邻家笑语温，娇痴儿女话黄昏。何人踏月归来晚，剥啄街头尚扣门。", "dynasty": "清代", "author": "陆祖瀛", "instruct": "七言绝句"}
{"title": "和李澧州题韦开州经藏诗", "content": "既悟莲花藏，须遗贝叶书。菩提无处所，文字本空虚。观指非知月，忘筌是得鱼。闻君登彼岸，舍筏复何如。", "dynasty": "唐代", "author": "白居易", "instruct": "五言律诗"}
{"title": "秋怨", "content": "自叹多情是足愁，况当风月满庭秋。洞房偏与更声近，夜夜灯前欲白头。", "dynasty": "唐代", "author": "鱼玄机", "instruct": "七言绝句"}
{"title": "听旧宫中乐人穆氏唱歌", "content": "曾随织女渡天河，记得云间第一歌。休唱贞元供奉曲，当时朝士已无多。", "dynasty": "唐代", "author": "刘禹锡", "instruct": "七言绝句"}
{"title": "寄远（在岐日作）", "content": "眉如半月云如鬟，梧桐叶落敲井阑。孤灯亭亭公署寒，微霜凄凄客衣单。想美人兮云一端，梦魂悠悠关山难。空房展转怀悲酸，铜壶漏尽闻金鸾。", "dynasty": "唐代", "author": "韩偓", "instruct": "七言律诗"}
{"title": "题陶村诗稿", "content": "一卷新诗百感生，经年避寇赋长征。壮怀不作偷安计，又向桃源起义兵。", "dynasty": "清代", "author": "陈懋烈", "instruct": "七言绝句"}
{"title": "送客", "content": "沅水罗文海燕回，柳条牵恨到荆台。定知行路春愁里，故郢城边见落梅。", "dynasty": "唐代", "author": "李群玉", "instruct": "七言绝句"}
{"title": "泾溪", "content": "泾溪石险人兢慎，终岁不闻倾覆人。却是平流无石处，时时闻说有沉沦。", "dynasty": "唐代", "author": "杜荀鹤", "instruct": "七言绝句"}
{"title": "素梅 二二", "content": "月明曾过西湖路，爱看横枝当水斜。试问玉堂诸学士，几时清梦到山家？", "dynasty": "元代", "author": "王冕", "instruct": "七言绝句"}
{"title": "侍游方山应诏诗", "content": "清汉夜昭晳。扶桑晓陆离。发歌摐阳下。建羽朝夕池。摐金浮水若。耸跸诏山祗。一沾九霄露。藜藿终自知。", "dynasty": "南北朝", "author": "沈约", "instruct": "五言律诗"}
{"title": "第一百七十八", "content": "鸾凤不相待，白鱼困密网。但讶鹿皮翁，冥冥任所往。", "dynasty": "宋代", "author": "文天祥", "instruct": "五言绝句"}
{"title": "偶成", "content": "诗痴正自不烦狼，只为英才辄堕中。今日已成风欲后，后生个个入樊笼。", "dynasty": "宋代", "author": "曹彦约", "instruct": "七言绝句"}
{"title": "昼寝", "content": "倦腕擎书忽堕前，心清无梦腹便便。丹成未要排云去，且住人间作睡仙。", "dynasty": "宋代", "author": "陆游", "instruct": "七言绝句"}
{"title": "赋", "content": "布义孙卿子，登高楚屈平。铜台初下笔，乐观正飞缨。乍有凌云势，时闻掷地声。造端长体物，无复大夫名。", "dynasty": "唐代", "author": "李峤", "instruct": "五言律诗"}
{"title": "咏风", "content": "萧条起关塞，摇飏下蓬瀛。拂林花乱彩，响谷鸟分声。披云罗影散，泛水织文生。劳歌大风曲，威加四海清。", "dynasty": "唐代", "author": "李世民", "instruct": "五言律诗"}
{"title": "辞世", "content": "来不入死关，去不出死关。铁蛇鑽入海，撞倒须弥山。", "dynasty": "宋代", "author": "释原妙", "instruct": "五言绝句"}
{"title": "春词", "content": "风来太液冰先泮，日照延和柳未知。翠辇不缘花事出，行看荇带绿参差。", "dynasty": "宋代", "author": "毛滂", "instruct": "七言绝句"}
{"title": "三月二十五日安之以诗二绝见招作真率会光以", "content": "杯盘丰腆胜陶令，园沼繁华减白家。惆怅佳辰掩蓬荜，不陪高会赏邻花。", "dynasty": "宋代", "author": "司马光", "instruct": "七言绝句"}
{"title": "元夕", "content": "药炉汤鼎煮孤灯，禅版蒲团老病僧。儿女强修元夕供，玉蛾先避雪鬅鬙。", "dynasty": "宋代", "author": "范成大", "instruct": "七言绝句"}
{"title": "北风", "content": "病发干垂枕，临风强起梳。蝶飞魂尚弱，蚁斗体犹虚。瘦骨呻吟后，羸容几杖初。庭幽行药静，凉暑翠筠疏。", "dynasty": "唐代", "author": "李群玉", "instruct": "五言律诗"}
{"title": "早行林下", "content": "披衣未冠栉，晨起入前林。宿露残花气，朝光新叶阴。傍松人迹少，隔竹鸟声深。闲倚小桥立，倾头时一吟。", "dynasty": "唐代", "author": "白居易", "instruct": "五言律诗"}
{"title": "小宴", "content": "一曲歌云劝玉觞，归来斜月恰侵床。小窗细嚼梅花蕊，吐出新诗字字香。", "dynasty": "宋代", "author": "刘翰", "instruct": "七言绝句"}
{"title": "格卑", "content": "格卑尝恨足牵仍，欲学忘情似不能。入意云山输画匠，动人风月羡琴僧。南朝峻洁推弘景，东晋清狂数季鹰。惆怅后尘流落尽，自抛怀抱醉懵腾。", "dynasty": "唐代", "author": "韩偓", "instruct": "七言律诗"}
{"title": "六忆诗", "content": "忆眠时。人眠强未眠。解罗不待劝。就枕更须牵。复恐傍人见。娇羞在烛前。", "dynasty": "南北朝", "author": "沈约", "instruct": "七言绝句"}
{"title": "行淮东第六十", "content": "客子中夜发，月照白水山。悲辛但狂顾，浩荡前后间。", "dynasty": "宋代", "author": "文天祥", "instruct": "五言绝句"}
{"title": "江行第八十七", "content": "萧萧白杨路，死人积如丘。大江东流去，苍山旌旆愁。", "dynasty": "宋代", "author": "文天祥", "instruct": "五言绝句"}
{"title": "旅泊", "content": "摇落江天里，飘零倚客舟。短篇才遣闷，小酿不供愁。沙雨潮痕细，林风月影稠。书空闲度日，深拥破貂裘。", "dynasty": "唐代", "author": "李群玉", "instruct": "五言律诗"}
{"title": "放鱼", "content": "早觅为龙去，江湖莫漫游。须知香饵下，触口是铦钩。", "dynasty": "唐代", "author": "李群玉", "instruct": "五言绝句"}
{"title": "藤", "content": "吐叶依松磴，舒苗长石台。神农尝药罢，质子寄书来。色映蒲萄架，花分竹叶杯。金堤不见识，玉润几重开。", "dynasty": "唐代", "author": "李峤", "instruct": "五言律诗"}
{"title": "相和歌辞。长门怨", "content": "春风日日闭长门，摇荡春心自梦魂。若遣花开只笑妾，不如桃李正无言。", "dynasty": "唐代", "author": "皎然", "instruct": "七言绝句"}
{"title": "奉和随王殿下诗 十六", "content": "连漪映余雪。严城限深雾。清寒起洞门。东风急池树。神居望已肃。徘徊举冲趣。栖归如迟咏。丘山不可屡。", "dynasty": "南北朝", "author": "谢朓", "instruct": "五言律诗"}
{"title": "残花", "content": "馀霞残雪几多在，蔫香冶态犹无穷。黄昏月下惆怅白，清明雨后寥梢红。树底草齐千片净，墙头风急数枝空。西园此日伤心处，一曲高歌水向东。", "dynasty": "唐代", "author": "韩偓", "instruct": "七言律诗"}
{"title": "恭和家大人将赴季弟官舍书示及门之作", "content": "纯熟工夫积岁年，能知本性则知天。揠苗助长犹为害，况复芸人舍己田。", "dynasty": "宋代", "author": "孙应符", "instruct": "七言绝句"}
{"title": "即事", "content": "汉家七叶珥金貂，不见松阴叹绿苗。却叹江陵浪花蕊，一时开放等闲消。", "dynasty": "明代", "author": "汤显祖", "instruct": "七言绝句"}
{"title": "新寒", "content": "安石榴房初小坼，南天竺子亦微丹。新寒漠漠偏欺老，睡起无风怯倚栏。", "dynasty": "宋代", "author": "陆游", "instruct": "七言绝句"}
{"title": "溪上", "content": "小楼萧洒面晴川，袅袅西风扫暮烟。碧水明霞两相照，秋光全在夕阳天。", "dynasty": "宋代", "author": "戴复古", "instruct": "七言绝句"}
{"title": "桃花", "content": "满树和娇烂漫红，万枝丹彩灼春融。何当结作千年实，将示人间造化工。", "dynasty": "唐代", "author": "吴融", "instruct": "七言绝句"}
{"title": "客馆夜见亮师画上有余吕二山人诗", "content": "上人图画故人诗，相见灯前夜雨时。无限云山与烟树，总含秋色是相思。", "dynasty": "明代", "author": "高启", "instruct": "七言绝句"}
{"title": "新秋", "content": "新秋一雨洗林关，晚色清澄满望间。风静白云横不断，山前又叠一重山。", "dynasty": "宋代", "author": "徐玑", "instruct": "七言绝句"}
{"title": "归雁", "content": "北走南征象我曹，天涯迢递翼应劳。似悲边雪音犹苦，初背岳云行未高。月岛聚栖防暗缴，风滩斜起避惊涛。时人不问随阳意，空拾栏边翡翠毛。", "dynasty": "唐代", "author": "陆龟蒙", "instruct": "七言律诗"}
{"title": "古兴", "content": "楚血未干衣，荆虹尚埋辉。痛玉不痛身，抱璞求所归。", "dynasty": "唐代", "author": "孟郊", "instruct": "五言绝句"}
{"title": "大同九年秋七月诗", "content": "高楼辟左扇，回望依兰桡。晚风飖飏来，落照参差好。", "dynasty": "南北朝", "author": "萧纲", "instruct": "五言绝句"}
{"title": "诗", "content": "轗轲固宜然。卑陋何所羞。援兹自抑慰。研精于道腴。", "dynasty": "魏晋", "author": "陈琳", "instruct": "五言绝句"}
{"title": "闻友人入越幕因以诗赠", "content": "稽岭春生酒冻销，烟鬟红袖恃娇饶。岸边丛雪晴香老，波上长虹晚影遥。正哭阮途归未得，更闻江笔赴嘉招。人间荣瘁真堪恨，坐想征轩鬓欲凋。", "dynasty": "唐代", "author": "罗邺", "instruct": "七言律诗"}
{"title": "里閈吟", "content": "里閈闲过从，太平之盛事。吾乡多吉人，况与他乡异。", "dynasty": "宋代", "author": "邵雍", "instruct": "五言绝句"}
{"title": "乍凉", "content": "凉风苏病骨，摇落起诗情。一病辄数日，几诗终此生？招呼丹灶客，结束玉霄行。预想溪桥路，三更待月明。", "dynasty": "宋代", "author": "陆游", "instruct": "五言律诗"}
{"title": "牡丹", "content": "得地牡丹盛，晓添龙麝香。主人犹自惜，锦幕护春霜。", "dynasty": "唐代", "author": "司空图", "instruct": "五言绝句"}
{"title": "芡实", "content": "芡实遍芳塘，明珠截锦囊。风流熏麝气，包裹借荷香。", "dynasty": "宋代", "author": "姜特立", "instruct": "五言绝句"}
{"title": "新秋", "content": "短鬓萧萧失旧青，此身已看作邮亭。新秋无限凄凉意，尽付风蝉与露萤。", "dynasty": "宋代", "author": "陆游", "instruct": "七言绝句"}
{"title": "竹枝", "content": "白帝城头春草生，白盐山下蜀江清。南人上来歌一曲，北人莫上动乡情。", "dynasty": "唐代", "author": "刘禹锡", "instruct": "七言绝句"}
{"title": "客中行", "content": "兰陵美酒郁金香，玉椀盛来琥珀光。但使主人能醉客，不知何处是他乡。", "dynasty": "唐代", "author": "李白", "instruct": "七言绝句"}
{"title": "海棠", "content": "海棠袅袅弄胭脂，雨入枝头睡正宜。最是高人有遗恨，杜陵因甚却无诗。", "dynasty": "宋代", "author": "俞桂", "instruct": "七言绝句"}
{"title": "梦扬州乐妓和诗", "content": "花作婵娟玉作妆，风流争似旧徐娘。夜深曲曲湾湾月，万里随君一寸肠。", "dynasty": "唐代", "author": "刘禹锡", "instruct": "七言绝句"}
{"title": "羹莼", "content": "烟雨中间几白鸥，藕花菱叶小亭幽。紫莼共煮香涎滑，吐出新诗字字秋。", "dynasty": "宋代", "author": "方岳", "instruct": "七言绝句"}
{"title": "又赠", "content": "自从闻笛苦匆匆，魄散魂飞似梦中。最恨粉墙高几许，蓬莱弱水隔千重。", "dynasty": "宋代", "author": "黄氏女", "instruct": "七言绝句"}
{"title": "探梅", "content": "温温天气似春和，试探寒梅已满坡。笑折一枝插云鬓，问人潇洒似谁么。", "dynasty": "宋代", "author": "朱淑真", "instruct": "七言绝句"}
{"title": "西施", "content": "家国兴亡自有时，吴人何苦怨西施。西施若解倾吴国，越国亡来又是谁。", "dynasty": "唐代", "author": "罗隐", "instruct": "七言绝句"}
{"title": "天竺晓行", "content": "三茆听彻五更钟，二竺穿穷九里松。无复官楼沽酒美，但烦湖水照衰容。", "dynasty": "宋代", "author": "陆游", "instruct": "七言绝句"}
{"title": "闻雷", "content": "瘴地风霜早，温天气候催。穷冬不见雪，正月已闻雷。震蛰虫蛇出，惊枯草木开。空馀客方寸，依旧似寒灰。", "dynasty": "唐代", "author": "白居易", "instruct": "五言律诗"}
{"title": "半醉", "content": "水向东流竟不回，红颜白发递相催。壮心暗逐高歌尽，往事空因半醉来。云护雁霜笼澹月，雨连莺晓落残梅。西楼怅望芳菲节，处处斜阳草似苔。", "dynasty": "唐代", "author": "韩偓", "instruct": "七言律诗"}
{"title": "示封中录诗 二", "content": "高阶既激涧。广阁更交柯。葛巾久乖角。菊径简经过。", "dynasty": "南北朝", "author": "庾信", "instruct": "五言绝句"}
{"title": "僧名仁庵躯甚充而庭多熟果索诗应此", "content": "菩萨曾闻肉一团，仁安春亦一腔完。庭前百果黄无数，分与飞来鸟雀餐。", "dynasty": "明代", "author": "徐渭", "instruct": "七言绝句"}
{"title": "和马茂先净因阁中所题", "content": "纷纷红紫泄天机，已是山城春半时。顾我逢花须泥饮，高情难许俗人知。", "dynasty": "宋代", "author": "廖行之", "instruct": "七言绝句"}
{"title": "木鱼", "content": "敲空作响人皆听，听听之时非是声。海藏龙宫留不住，却来个里现全身。", "dynasty": "宋代", "author": "释师观", "instruct": "七言绝句"}
{"title": "李伯时画十古图郑尚明作诗诗辞多振绝因为同", "content": "此郎守节固堪论，汉玺飘飘亦仅存。周勃取将迎代邸，霍光持去授皇孙。", "dynasty": "宋代", "author": "刘子翚", "instruct": "七言绝句"}
{"title": "代宗挽歌", "content": "祖庭三献罢，严卫百灵朝。警跸移前殿，宫车上渭桥。寒霜凝羽葆，野吹咽笳箫。已向新京兆，谁云天路遥。", "dynasty": "唐代", "author": "李端", "instruct": "五言律诗"}
{"title": "秋霁", "content": "垂老归休意，栖栖陋巷中。暗灯棋子落，残语酒瓶空。滴幂侵檐露，虚疏入槛风。何妨一蝉嘒，自抱木兰丛。", "dynasty": "唐代", "author": "张祜", "instruct": "五言律诗"}
{"title": "客有遗予以假山石盆池者闻陈元发有石菖蒲作此诗乞之", "content": "瑟瑟风漪心为清，更窥崷崒眼增明。可怜一片江山样，只欠菖蒲十数茎。", "dynasty": "宋代", "author": "秦观", "instruct": "七言绝句"}
{"title": "黎阳作诗", "content": "殷殷其雷。蒙蒙其雨。我徒我车。涉此艰阻。遵彼洹湄。言刈其楚。班之中路。涂潦是御。辚辚大车。载低载昂。嗷嗷仆夫。载仆载僵。蒙涂冒雨。沾衣濡裳。", "dynasty": "魏晋", "author": "曹丕", "instruct": "七言律诗"}
{"title": "杂咏", "content": "天外斜阳犹在树，林间宿鸟已归巢。黄昏莫把柴门掩，恐有诗人带月敲。", "dynasty": "宋代", "author": "黄庚", "instruct": "七言绝句"}
{"title": "雨", "content": "万木云深隐，连山雨未开。风扉掩不定，水鸟过仍回。鲛馆如鸣杼，樵舟岂伐枚。清凉破炎毒，衰意欲登台。", "dynasty": "唐代", "author": "杜甫", "instruct": "五言律诗"}
{"title": "上元", "content": "元宵灯火照楼台，车马骈骈去又来。田郎试向楼上望，灯前好个阿孩孩。", "dynasty": "宋代", "author": "田太靖", "instruct": "七言绝句"}
{"title": "第二百", "content": "茫茫天造间，高岸尚为谷。百川日东流，势阅人代速。", "dynasty": "宋代", "author": "文天祥", "instruct": "五言绝句"}
{"title": "敕勒歌塞北", "content": "敕勒金fj壁，阴山无岁华。帐外风飘雪，营前月照沙。羌儿吹玉管，胡姬踏锦花。却笑江南客，梅落不归家。", "dynasty": "唐代", "author": "温庭筠", "instruct": "五言律诗"}
{"title": "青县", "content": "中山瀑布野云迷，系缆闲寻过水西。只为客怀无寄处，要听鹤唳与猿啼。", "dynasty": "清代", "author": "田霢", "instruct": "七言绝句"}
{"title": "柳陌", "content": "手种篱边菊，秋来亦自开。惊蝶翩翩舞，雄蜂去复来。", "dynasty": "宋代", "author": "张嵲", "instruct": "五言绝句"}
{"title": "到郡未浃日登西楼见乐天题诗因即事以寄", "content": "湖上收宿雨，城中无昼尘。楼依新柳贵，池带乱苔青。云水正一望，簿书来绕身。烟波洞庭路，愧彼扁舟人。", "dynasty": "唐代", "author": "刘禹锡", "instruct": "五言律诗"}
{"title": "通州", "content": "平生欲得山中住，天与通州绕郡山。睡到日西无一事，月储三万买教闲。", "dynasty": "唐代", "author": "元稹", "instruct": "七言绝句"}
{"title": "雍台歌", "content": "太子池南楼百尺，入窗新树疏帘隔。黄金铺首画钩陈，羽葆停幢拂交戟。盘纡阑楯临高台，帐殿临流鸾扇开。早雁惊鸣细波起，映花卤簿龙飞回。", "dynasty": "唐代", "author": "温庭筠", "instruct": "七言律诗"}
{"title": "古意", "content": "红荷楚水曲，彪炳烁晨霞。未得两回摘，秋风吹却花。时芳不待妾，玉珮无处夸。悔不盛年时，嫁与青楼家。", "dynasty": "唐代", "author": "崔国辅", "instruct": "五言律诗"}
{"title": "行圃", "content": "薤本新痕割复齐，豆苗初叶合仍离。鷽声政好还飞去，不为诗人更许时。", "dynasty": "宋代", "author": "杨万里", "instruct": "七言绝句"}
{"title": "和项王歌", "content": "汉兵已略地，四方楚歌声。大王意气尽，贱妾何聊生！", "dynasty": "两汉", "author": "虞姬", "instruct": "五言绝句"}
{"title": "题陶村诗稿", "content": "数载书生戎马间，杜陵史笔寄瀛寰。采风若选东征集，咄咄吟中见一斑。", "dynasty": "清代", "author": "陈懋烈", "instruct": "七言绝句"}
{"title": "偶成", "content": "人间花草太匆匆，春未残时花已空。自是神仙沦小谪，不必惆怅忆芳容。", "dynasty": "近代", "author": "苏曼殊", "instruct": "七言绝句"}
{"title": "琴", "content": "孤桐秘虚鸣，朴素传幽真。仿佛弦指外，遂见初古人。意远风雪苦，时来江山春。高宴未终曲，谁能辨经纶。", "dynasty": "唐代", "author": "王昌龄", "instruct": "五言律诗"}
{"title": "莺声", "content": "井上梧桐暗，花间雾露晞。一枝晴复暖，百啭是兼非。金屋梦初觉，玉关人未归。不堪闲日听，因尔又沾衣。", "dynasty": "唐代", "author": "罗隐", "instruct": "五言律诗"}
{"title": "蒜溪", "content": "日烁千山草树然，海乡极目少炊烟。蒜溪一脉涓涓水，只绿庵西数丈田。", "dynasty": "宋代", "author": "刘克庄", "instruct": "七言绝句"}
{"title": "双燕", "content": "旅食惊双燕，衔泥入此堂。应同避燥湿，且复过炎凉。养子风尘际，来时道路长。今秋天地在，吾亦离殊方。", "dynasty": "唐代", "author": "杜甫", "instruct": "五言律诗"}
{"title": "山行", "content": "麦畦桑陇夹蔬花，远水晖晖目欲斜。一片野光涵列岫，翠微深处有人家。", "dynasty": "宋代", "author": "卫宗武", "instruct": "七言绝句"}
{"title": "咏兰", "content": "目断山河恨莫裁，折芳犹记小徘徊。细看叶底春风面，疑自幽篁影下来。", "dynasty": "宋代", "author": "释蕴常", "instruct": "七言绝句"}
{"title": "二辛夷", "content": "狂吟乱舞双白鹤，霜翎玉羽纷纷落。空庭向晚春雨微，却敛寒香抱瑶萼。", "dynasty": "唐代", "author": "李群玉", "instruct": "七言绝句"}
{"title": "咏画屏风诗 二十", "content": "三危上凤翼。九坂度龙鳞。路高山里树。云低马上人。悬岩泉溜响。深谷鸟声春。住马来相问。应知有姓秦。", "dynasty": "南北朝", "author": "庾信", "instruct": "五言律诗"}
{"title": "除夜", "content": "日月跳丸岁又除，书生作计太迂疏。也知穷鬼难驱逐，郁垒神荼莫用渠。", "dynasty": "宋代", "author": "吴锡畴", "instruct": "七言绝句"}
{"title": "除夜", "content": "守岁儿童语笑频，老翁醉拥地炉春。欠伸起唤梅花说，明日平头五十人。", "dynasty": "宋代", "author": "吴锡畴", "instruct": "七言绝句"}
{"title": "萤", "content": "月坠西楼夜影空，透帘穿幕达房栊。流光堪在珠玑列，为火不生榆柳中。一一照通黄卷字，轻轻化出绿芜丛。欲知应候何时节，六月初迎大暑风。", "dynasty": "唐代", "author": "徐夤", "instruct": "七言律诗"}
{"title": "诗", "content": "行行游且猎。且猎路南隅。弯我乌号弓。骋我纤骊驹。走者贯锋镝。伏者值戈殳。白日未及移。手获三十余。", "dynasty": "魏晋", "author": "曹丕", "instruct": "五言律诗"}
{"title": "已亥杂诗 95", "content": "大宇东南久寂寥，甄陀罗出一枝箫。箫声容与渡淮去，怀上魂须七日招。", "dynasty": "清代", "author": "龚自珍", "instruct": "七言绝句"}
{"title": "军中杂歌", "content": "三月未春冰塞川，冬月苦寒雪闇天。紫髯将军晓射虎，吓杀胡儿箭似椽。", "dynasty": "宋代", "author": "陆游", "instruct": "七言绝句"}
{"title": "和裴相公傍水闲行绝句", "content": "行寻春水坐看山，早出中书晚未还。为报野僧岩客道，偷闲气味胜长闲。", "dynasty": "唐代", "author": "白居易", "instruct": "七言绝句"}
{"title": "晚菊", "content": "节过霜风衮衮来，菊花寂寞晚仍开。谁云好晚保用好，为我殷勤送一杯。", "dynasty": "宋代", "author": "史铸", "instruct": "七言绝句"}
{"title": "观云篇", "content": "兴云感阴气，疾足如见机。晴来意态行，有若功成归。葱茏含晚景，洁白凝秋晖。夜深度银汉，漠漠仙人衣。", "dynasty": "唐代", "author": "刘禹锡", "instruct": "五言律诗"}
{"title": "咏箎诗", "content": "江南箫管地。妙响发亟待枝。殷勤寄玉指。含情举复垂。雕梁再三绕。轻尘四五移。曲中有深意。丹诚君讵知。", "dynasty": "南北朝", "author": "沈约", "instruct": "五言律诗"}
{"title": "有感", "content": "盖棺清议自难逃，华衮方荣一字褒。假若生前堪论定，谦恭王莽孝廉曹。", "dynasty": "清代", "author": "吴应造", "instruct": "七言绝句"}
{"title": "隐居", "content": "庞君居鹿门，郑子耕谷口。西山蕨正肥，此乐君知否。", "dynasty": "明代", "author": "陈登", "instruct": "五言绝句"}
{"title": "白云", "content": "白云缕缕青山出，云自忙时山自闲。唯有野人忙不了，朝朝洗砚写云山。", "dynasty": "清代", "author": "陆韬", "instruct": "七言绝句"}
{"title": "寄北", "content": "风紧牵离别，镫残人未眠。此身无羽翼，安得到君边。", "dynasty": "清代", "author": "徐珠渊", "instruct": "五言绝句"}
{"title": "咏萤", "content": "映水光难定，凌虚体自轻。夜风吹不灭，秋露洗还明。向烛仍分焰，投书更有情。犹将流乱影，来此傍檐楹。", "dynasty": "唐代", "author": "李嘉祐", "instruct": "五言律诗"}
{"title": "酬谢侍御喜王宇及第见贺不遇之作", "content": "寂寞柴门掩，经过柱史荣。老夫宁有力，半子自成名。柳映三桥发，花连上道明。缄书到别墅，郢曲果先成。", "dynasty": "唐代", "author": "严维", "instruct": "五言律诗"}
{"title": "题扇", "content": "梧竹风来玉枕凉，月高偏爱占华堂。休言境界亲曾有，画出如闻夜气香。", "dynasty": "宋代", "author": "张镃", "instruct": "七言绝句"}
{"title": "与杭州薛司户登樟亭楼作", "content": "水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。", "dynasty": "唐代", "author": "孟浩然", "instruct": "五言律诗"}
{"title": "勤学", "content": "学向勤中得，萤窗万卷书。三冬今足用，谁笑腹空虚。", "dynasty": "宋代", "author": "汪洙", "instruct": "五言绝句"}
{"title": "日没贺延碛作", "content": "沙上见日出，沙上见日没。悔向万里来，功名是何物。", "dynasty": "唐代", "author": "岑参", "instruct": "五言绝句"}
{"title": "夜坐", "content": "暮凉浮座暑光微，竹底风来暗举衣。假寐不知清夜久，挂檐星斗向人稀。", "dynasty": "宋代", "author": "李若水", "instruct": "七言绝句"}
{"title": "偶成", "content": "吹来一圳报秋知，玉露金风正及时。戴了凉巾披野服，桂花香里看唐诗。", "dynasty": "宋代", "author": "俞桂", "instruct": "七言绝句"}
{"title": "曲江独行，招张十八", "content": "曲江新岁后，冰与水相和。南岸犹残雪，东风未有波。偶游身独自，相忆意如何。莫待春深去，花时鞍马多。", "dynasty": "唐代", "author": "白居易", "instruct": "五言律诗"}
{"title": "杂兴", "content": "寸阴可惜子所知，尺宅治生今未迟。虚费失光作闲事，人间信有白头痴。", "dynasty": "宋代", "author": "陆游", "instruct": "七言绝句"}
{"title": "梦升天诗", "content": "沈沈玉漏三更后，鹏背扶摇九万抟。彤管梦传江令笔，紫袍归抱上岩端。苍溟赤日瞻天近，碧落银河照眼宽。欲蹑帝关谁汝画？九霄风露不胜寒。", "dynasty": "元代", "author": "王恽", "instruct": "七言律诗"}
{"title": "赠王九", "content": "日暮田家远，山中勿久淹。归人须早去，稚子望陶潜。", "dynasty": "唐代", "author": "孟浩然", "instruct": "五言绝句"}
{"title": "汴河", "content": "锦缆龙舟隋炀帝，平台复道汉梁王。游人闲起前朝念，折柳孤吟断杀肠。", "dynasty": "唐代", "author": "杜牧", "instruct": "七言绝句"}
{"title": "月岩", "content": "那得空山月半轮，天将绝境验诗人。古今来往知多少，底事流传略未闻。", "dynasty": "宋代", "author": "赵蕃", "instruct": "七言绝句"}
{"title": "羁春", "content": "客心千里倦，春事一朝归。还伤北园里，重见落花飞。", "dynasty": "唐代", "author": "王勃", "instruct": "五言绝句"}
{"title": "山墅闲题", "content": "逦迤前冈厌后冈，一川桑柘好残阳。主人馈饷炊红黍，邻父携竿钓紫鲂。静极却嫌流水闹，闲多翻笑野云忙。有名不那无名客，独闭衡门避建康。", "dynasty": "唐代", "author": "韦庄", "instruct": "七言律诗"}
{"title": "赐张率诗", "content": "东南有才子。故能服官政。余虽惭古昔。得人今为盛。", "dynasty": "南北朝", "author": "萧衍", "instruct": "五言绝句"}
{"title": "晓雾", "content": "不知香雾湿人须，日照须端细有珠。政是春山眉样翠，被渠淡粉作糊涂。", "dynasty": "宋代", "author": "杨万里", "instruct": "七言绝句"}
{"title": "忆山", "content": "闲处无人到，乖疏称野情。日高搔首起，林下散衣行。泉引窗前过，云看石罅生。别来愁欲老，虚负出山名。", "dynasty": "唐代", "author": "姚合", "instruct": "五言律诗"}
{"title": "夜思", "content": "万声沉寂漏丁东，金井栏干上暗空。半夜西风人未觉，秋声先报草根虫。", "dynasty": "宋代", "author": "张耒", "instruct": "七言绝句"}
{"title": "榴花", "content": "絮乱丝繁不自持，蜂黄蝶紫燕参差。榴花最恨来时晚，惆怅春期独後期。", "dynasty": "宋代", "author": "欧阳修", "instruct": "七言绝句"}
{"title": "江上吟晓", "content": "一叶野人舟，长将载酒游。夜来吟思苦，江上月华秋。晓露满红蓼，轻波飏白鸥。渔翁似有约，相伴钓中流。", "dynasty": "唐代", "author": "王贞白", "instruct": "五言律诗"}
{"title": "三使相", "content": "金床脱落龙作鼠，崔相陆相不敢语。银挝画地数罪名，奉玺前拜天子妇。上书进士空遑遑，桓文霸烈谁敢当？明年功在三使相，勋爵浪受东平王。", "dynasty": "元代", "author": "杨维桢", "instruct": "七言律诗"}
{"title": "锦孙", "content": "胎发落居后，屠苏饮最先。眉间八十字，愿汝过翁年。", "dynasty": "宋代", "author": "刘克庄", "instruct": "五言绝句"}
{"title": "下塘", "content": "日出移船日又斜，芦根时复见人家。水乡占得秋多少，岸岸红云是蓼花。", "dynasty": "宋代", "author": "高翥", "instruct": "七言绝句"}
{"title": "石淙", "content": "三山十洞光玄箓，玉峤金峦镇紫微。均露均霜标胜壤，交风交雨列皇畿。万仞高岩藏日色，千寻幽涧浴云衣。且驻欢筵赏仁智，雕鞍薄晚杂尘飞。", "dynasty": "唐代", "author": "武则天", "instruct": "七言律诗"}
{"title": "第四回回前诗", "content": "捐躯报国恩，未报身犹在。眼底物多情，君恩或可待。", "dynasty": "清代", "author": "曹雪芹", "instruct": "五言绝句"}
{"title": "纵笔", "content": "百尺松根结茯苓，千年长养似人形。谁知金鼎烹初熟，恰值山翁醉欲醒。", "dynasty": "宋代", "author": "陆游", "instruct": "七言绝句"}
{"title": "牡丹", "content": "近来无奈牡丹何，数十千钱买一颗。今朝始得分明见，也共戎葵不校多。", "dynasty": "唐代", "author": "柳浑", "instruct": "七言绝句"}
{"title": "园果", "content": "雨中梨果病，每树无数个。小儿出入看，一半鸟啄破。", "dynasty": "唐代", "author": "王建", "instruct": "五言绝句"}
{"title": "鹅儿", "content": "腊后闲行村舍边，黄鹅清水真可怜。何穷散乱随新草，永日淹留在野田。无事群鸣遮水际，争来引颈逼人前。风吹楚泽蒹葭暮，看下寒溪逐去船。", "dynasty": "唐代", "author": "李郢", "instruct": "七言律诗"}
{"title": "建州", "content": "风紧云高雪尚悭，建州城北倚阑干。林梢淡日红如线，应为梅花暖晚寒。", "dynasty": "宋代", "author": "刘克庄", "instruct": "七言绝句"}
{"title": "行客", "content": "游子何方客，征裾满素尘。疲骖不进道，还犬复迎人。", "dynasty": "宋代", "author": "宋祁", "instruct": "五言绝句"}
{"title": "无题", "content": "大野多钩棘，长天列战云。几家春袅袅，万籁静喑喑。下土惟秦醉，中流辍越吟。风波一浩荡，花树已萧森。", "dynasty": "近代", "author": "鲁迅", "instruct": "五言律诗"}
{"title": "和虞退夫见贻生日诗韵", "content": "范蒋诸贤友义申，肩吾见说倍精神。年来人物寥寥甚，更忆浦城人姓真。", "dynasty": "宋代", "author": "魏了翁", "instruct": "七言绝句"}
{"title": "闻鹤", "content": "谁家嘹唳九皋声，客梦初回晓帐清。结表不知仙路远，刚随寒角转残更。", "dynasty": "宋代", "author": "施枢", "instruct": "七言绝句"}
{"title": "悯农", "content": "稻云不雨不多黄，荞麦空花早着霜。已分忍饥度残岁，更堪岁里闰添长。", "dynasty": "宋代", "author": "杨万里", "instruct": "七言绝句"}
{"title": "寻梅", "content": "春在溪桥第几家，槎牙老树竹篱遮。再三辨认枝头雪，万一无香恐未花。", "dynasty": "宋代", "author": "赵时韶", "instruct": "七言绝句"}
{"title": "偶作", "content": "野步随吾意，那知是与非。稔年时雨足，闰月暮蝉稀。独树依冈老，遥峰出草微。园林自有主，宿鸟且同归。", "dynasty": "唐代", "author": "贾岛", "instruct": "五言律诗"}
{"title": "送窦七", "content": "清江月色傍林秋，波上荧荧望一舟。鄂渚轻帆须早发，江边明月为君留。", "dynasty": "唐代", "author": "王昌龄", "instruct": "七言绝句"}
{"title": "夜岩谣", "content": "夜上幽岩踏灵草，松枝已疏桂枝老。新诗几度惜不吟，此处一声风月好。", "dynasty": "唐代", "author": "施肩吾", "instruct": "七言绝句"}
{"title": "后江行十绝", "content": "日日征帆上水风，掀天雪浪骇鱼龙。不须检校江行历，知过云山几万重。", "dynasty": "宋代", "author": "岳珂", "instruct": "七言绝句"}
{"title": "灯词", "content": "沙河云合无行处，惆怅来游路已迷。却入静坊灯火空，门门相似列蛾眉。", "dynasty": "宋代", "author": "姜夔", "instruct": "七言绝句"}
{"title": "山云", "content": "自耸干霄势，应怜望岁心。试将肤寸泽，来作济时霖。", "dynasty": "宋代", "author": "曾协", "instruct": "五言绝句"}
{"title": "月晦", "content": "晦魄移中律，凝暄起丽城。罩云朝盖上，穿露晓珠呈。笑树花分色，啼枝鸟合声。披襟欢眺望，极目畅春情。", "dynasty": "唐代", "author": "李世民", "instruct": "五言律诗"}
{"title": "江行西望", "content": "西望长安白日遥，半年无事驻兰桡。欲将张翰秋江雨，画作屏风寄鲍昭。", "dynasty": "唐代", "author": "韦庄", "instruct": "七言绝句"}
{"title": "浙河馆（一作暮春山行田家歇马）", "content": "雨湿菰蒲斜日明，茅厨煮茧掉车声。青蛇上竹一种色，黄蝶隔溪无限情。何处樵渔将远饷，故园田土忆春耕。千峰万濑水潏潏，羸马此中愁独行。", "dynasty": "唐代", "author": "李郢", "instruct": "七言律诗"}
{"title": "鹭鸶", "content": "斜阳澹澹柳阴阴，风袅寒丝映水深。不要向人夸素白，也知常有羡鱼心。", "dynasty": "唐代", "author": "罗隐", "instruct": "七言绝句"}
{"title": "中春", "content": "轻挨残花香簌簌，旋剥新笋白纤纤。伤春煮笋买春酒，短褐破碎人家嫌。", "dynasty": "宋代", "author": "李廌", "instruct": "七言绝句"}
{"title": "渔父", "content": "残阳浦里漾渔船。青草湖中欲暮天。看白鸟，下平川。点破潇湘万里烟。", "dynasty": "元代", "author": "吴镇", "instruct": "七言绝句"}
{"title": "池鸥", "content": "朝来池上有斯事，火急报教同舍知。昨夜雨余春水满，白鸥飞下立多时。", "dynasty": "宋代", "author": "太学生", "instruct": "七言绝句"}
{"title": "季天叙为人相宅过余求诗戏书二绝", "content": "由来南巷独甘贫，季老徒夸眼有神。未暇相烦展高栋，方图种德效前人。", "dynasty": "宋代", "author": "郑刚中", "instruct": "七言绝句"}
{"title": "赁屋吟", "content": "屋新人喜居，屋弊人思去。主若善修完，何时不能住。", "dynasty": "宋代", "author": "邵雍", "instruct": "五言绝句"}
{"title": "题蕉", "content": "老去山农白发饶，深帘晴日坐无聊。荣枯过眼无根柢，戏写庭前一树蕉。", "dynasty": "明代", "author": "沈周", "instruct": "七言绝句"}
{"title": "新寒", "content": "寒力欺谁得？知侬典却衣。暮禽差慰眼，不作一行归。", "dynasty": "宋代", "author": "杨万里", "instruct": "五言绝句"}
{"title": "素梅 四五", "content": "三月春风吹雪消，湖南山色翠如浇。一声羌管何人见？无数梅花落野桥。", "dynasty": "元代", "author": "王冕", "instruct": "七言绝句"}
{"title": "次李参政所和五绝句韵因以为诗", "content": "漠漠烟尘连北道，幽幽草树蔽南山。照人明月长无寐，绕遍清风五百间。", "dynasty": "宋代", "author": "魏了翁", "instruct": "七言绝句"}
{"title": "九日雨", "content": "避灾野老寻蓑笠，送酒人来白衣湿。龙山路滑少人登，篱下菊花含泪泣。", "dynasty": "宋代", "author": "胡仲弓", "instruct": "七言绝句"}
{"title": "送进士王驾下第归蒲中（时行朝在西蜀）", "content": "失意离愁春不知，到家时是落花时。孤单取事休言命，早晚逢人苦爱诗。度塞风沙归路远，傍河桑柘旧居移。应嗟我又巴江去，游子悠悠听子规。", "dynasty": "唐代", "author": "郑谷", "instruct": "七言律诗"}
{"title": "新柳", "content": "柳条百尺拂银塘，且莫深青只浅黄。未必柳条能蘸水，水中柳影引他长。", "dynasty": "宋代", "author": "杨万里", "instruct": "七言绝句"}
{"title": "过黄州作", "content": "弭节齐安郡，孤城百战残。傍村林有虎，带郭县无官。暮角梅花怨，清江桂影寒。黍离缘底事，撩我起长叹。", "dynasty": "唐代", "author": "方干", "instruct": "五言律诗"}
{"title": "秋风", "content": "满耳萧骚梦不成，残云凉月夜凄清。等闲吹落长林叶，杂入千家捣练声。", "dynasty": "清代", "author": "吴若华", "instruct": "七言绝句"}
{"title": "逃愁", "content": "年饥未可倾家酿，昼短真当秉烛游。中国醉乡隔万里，岂无寸地可逃愁。", "dynasty": "宋代", "author": "刘克庄", "instruct": "七言绝句"}
{"title": "秋夜", "content": "豆花雨过晚生凉，林馆孤眠怯夜长。自是愁多不成寐，非缘金井有啼螀。", "dynasty": "宋代", "author": "孟淑卿", "instruct": "七言绝句"}
{"title": "买乌薪戏题", "content": "雨雪冬春无了时，乌薪断续恼衰羸。偶然买得婆欢喜，且免山翁晓皱眉。", "dynasty": "宋代", "author": "姜特立", "instruct": "七言绝句"}
{"title": "野狐", "content": "石崇富贵籛铿寿，潘岳容仪子建才。但原东风齐著力，一时吹入我门来。", "dynasty": "宋代", "author": "释心道", "instruct": "七言绝句"}
{"title": "归州竹枝歌", "content": "东岸艬船抛石门，西山炊烟连白云。竹篱茅舍作晚市，青盖黄旗称使君。", "dynasty": "宋代", "author": "范成大", "instruct": "七言绝句"}
{"title": "春怀", "content": "年光何太急，倏忽又青春。明月谁为主，江山暗换人。莺花潜运老，荣乐渐成尘。遥忆朱门柳，别离应更频。", "dynasty": "唐代", "author": "杜牧", "instruct": "五言律诗"}
{"title": "兴亡吟", "content": "曹刘孙三人，兴国体相惟。虽然小有才，何复语命世。", "dynasty": "宋代", "author": "邵雍", "instruct": "五言绝句"}
{"title": "排闷", "content": "丈夫结发志功名，大事真当以死争。我昔驻车筹笔驿，孔明千载尚如生。", "dynasty": "宋代", "author": "陆游", "instruct": "七言绝句"}
{"title": "子夜四时歌", "content": "白白复朱朱，芳条罥绣襦。摘来随女伴，赛斗不曾输。", "dynasty": "明代", "author": "高启", "instruct": "五言绝句"}
{"title": "出城", "content": "郊原雨过草萋萋，桑枯阴浓麦穗低。春色难留人易老，落花风里杜鹃啼。", "dynasty": "宋代", "author": "王炎", "instruct": "七言绝句"}
{"title": "开岁半月湖村梅开无余偶得五诗以烟湿落梅村", "content": "昨日春已来，盎盎满江村；落梅亦多情，点点浮清樽。语离聊一醉，不恨村酒浑。人生共如此，已矣两忘言！", "dynasty": "宋代", "author": "陆游", "instruct": "五言律诗"}
{"title": "柳", "content": "松菊犹存岁晚期，五株柳树复奚为。风流不在春风日，要看秋风摇落时。", "dynasty": "宋代", "author": "赵蕃", "instruct": "七言绝句"}
{"title": "松", "content": "涧底青松不染尘，未逢良匠竞谁分。龙盘劲节岩前见，鹤唳翠梢天上闻。大厦可营谁择木，女萝相附欲凌云。皇王自有增封日，修竹徒劳号此君。", "dynasty": "唐代", "author": "徐夤", "instruct": "七言律诗"}
{"title": "垓下歌", "content": "群雄伏兮，婴授首。纵孤豚兮，齧人肘。虞兮骓兮，弃若遗。天亡我兮，将告谁。", "dynasty": "明代", "author": "王世贞", "instruct": "七言绝句"}
{"title": "劝鱼吟", "content": "一寒游鱼不可见，春暖游鱼初见面。渊清人稀鱼可游，劝鱼切勿亲金钩。", "dynasty": "宋代", "author": "徐照", "instruct": "七言绝句"}
{"title": "己亥杂诗 其二四○", "content": "濯罢鲛绡镜槛凉，无端重试午时妆。新诗急记消魂事，分与胭脂一掬汤。", "dynasty": "清代", "author": "龚自珍", "instruct": "七言绝句"}
{"title": "古镜", "content": "宝镜何年铸，龙纹积暗尘。非关磨洗倦，恐照白头人。", "dynasty": "明代", "author": "王恭", "instruct": "五言绝句"}
{"title": "绿鬓", "content": "绿鬓先生自出林，孟光同乐野云深。躬耕为食古人操，非织不衣贤者心。眼众岂能分瑞璧，舌多须信烁良金。君看黄阁南迁客，一过泷州绝好音。", "dynasty": "唐代", "author": "徐夤", "instruct": "七言律诗"}
{"title": "唆都", "content": "虎牌毡笠号公卿，不直人间一唾轻。但愿扶桑红日上，江南匹士死犹荣。", "dynasty": "宋代", "author": "文天祥", "instruct": "七言绝句"}
{"title": "偈", "content": "昔日南泉亲斩却，今朝耶舍示玄徒。而今卖与诸禅客，文契分明要也无。", "dynasty": "宋代", "author": "释祖印", "instruct": "七言绝句"}
{"title": "山居", "content": "一从身世两相遗，往往关门到午时。想得俗流应大笑，不知年老识便宜。", "dynasty": "唐代", "author": "李涉", "instruct": "七言绝句"}
{"title": "齐宫", "content": "白马杂金饰，言从雕辇回。粉香随笑度，鬓态伴愁来。远水斜如剪，青莎绿似裁。所恨章华日，冉冉下层台。", "dynasty": "唐代", "author": "温庭筠", "instruct": "五言律诗"}
{"title": "听范玄长吟", "content": "声声扣出碧琅玕，能使秋猿欲叫难。诗兴未穷心更远，手垂青拂向云看。", "dynasty": "唐代", "author": "施肩吾", "instruct": "七言绝句"}
{"title": "洛阳堰闲行", "content": "洛阳堰上新晴日，长夏门前欲暮春。遇酒即沽逢树歇，七年此地作闲人。", "dynasty": "唐代", "author": "白居易", "instruct": "七言绝句"}
{"title": "除夜", "content": "莫笑青衫霜叶枯，六年不改旧称呼。人间书疏非吾事，菜缕春盘何处无。", "dynasty": "宋代", "author": "方岳", "instruct": "七言绝句"}
{"title": "槿花", "content": "春风何意谢朝荣，十二雕阑媚眼轻。可是野人篱下种，一湾流水插柴荆。", "dynasty": "明代", "author": "黎兆鏊", "instruct": "七言绝句"}
{"title": "北亭", "content": "斜雨飞丝织晓空，疏帘半卷野亭风。荷花向尽秋光晚，零落残红绿沼中。", "dynasty": "唐代", "author": "李群玉", "instruct": "七言绝句"}
{"title": "舟行五绝", "content": "天寒野店断人行，晚系孤舟浪未平。半夜西风惊客梦，卧听寒雨到天明。", "dynasty": "宋代", "author": "张耒", "instruct": "七言绝句"}
{"title": "红梅", "content": "玉妃步月影毵毵，燕罢瑶池酒正酣。半夜不知香露冷，春风吹梦过江南。", "dynasty": "元代", "author": "王冕", "instruct": "七言绝句"}
{"title": "期袁卿见过因出失值寄诗谢之", "content": "非关远出负幽期，自是江边枉棹迟。谁道空回君恨切，未应如我到家时。", "dynasty": "明代", "author": "高启", "instruct": "七言绝句"}
{"title": "古墓", "content": "龟趺但见碑讹缺，马鬣安知葬旧新。想见若敖求食鬼，亦羞东郭乞墦人。", "dynasty": "宋代", "author": "刘克庄", "instruct": "七言绝句"}
{"title": "三月歌", "content": "洛阳城路九春衢，洛阳城外柳千株。能得来时作眼觅，天津桥侧锦屠苏。", "dynasty": "唐代", "author": "阎德隐", "instruct": "七言绝句"}
{"title": "春霁", "content": "春霁江山似画图，醉垂鞭袂出康衢。猖狂乱打貔貅鼓，懒慢迟修鸳鹭书。老色渐来欺鬓发，闲情将欲傲簪裾。苔钱遍地知多少，买得花枝不落无。", "dynasty": "唐代", "author": "刘兼", "instruct": "七言律诗"}
{"title": "牡丹", "content": "何人不爱牡丹花，占断城中好物华。疑是洛川神女作，千娇万态破朝霞。", "dynasty": "唐代", "author": "徐凝", "instruct": "七言绝句"}
{"title": "漫述", "content": "朱门粉队古相轻，莫拟侯家说定情。金屋贮娇浑一梦，不如寒淡嫁书生。", "dynasty": "明代", "author": "张乔", "instruct": "七言绝句"}
{"title": "琵琶", "content": "学语胡儿撼玉玲，甘州破里最星星。使君自恨常多事，不得工夫夜夜听。", "dynasty": "唐代", "author": "元稹", "instruct": "七言绝句"}
{"title": "忆昔行", "content": "梦断高唐几度秋，白杨风急水东流。可怜艳骨知多少，青冢垒垒尔独留。", "dynasty": "明代", "author": "黄晟元", "instruct": "七言绝句"}
{"title": "偈", "content": "李四有钱不解饮，张三解饮又无钱。相招丰乐楼中看，不怕寒威雪满天。", "dynasty": "宋代", "author": "释如本", "instruct": "七言绝句"}
{"title": "秋笛", "content": "清商欲尽奏，奏苦血沾衣。他日伤心极，征人白骨归。相逢恐恨过，故作发声微。不见秋云动，悲风稍稍飞。", "dynasty": "唐代", "author": "杜甫", "instruct": "五言律诗"}
{"title": "华山", "content": "谁将倚天剑，削出倚天峰。众水背流急，他山相向重。树黏青霭合，崖夹白云浓。一夜盆倾雨，前湫起毒龙。", "dynasty": "唐代", "author": "张乔", "instruct": "五言律诗"}
{"title": "勘婆", "content": "三月春光上国游，祥云瑞气锁龙楼。亲从宣德门前过，更问行人觅汴州。", "dynasty": "宋代", "author": "释心道", "instruct": "七言绝句"}
{"title": "荒园", "content": "日暖风檐翻乳燕，晓寒露柳啭流莺。荒园日日东风里，吹尽闲花香草生。", "dynasty": "宋代", "author": "张耒", "instruct": "七言绝句"}
{"title": "漆园", "content": "古人非傲吏，自阙经世务。偶寄一微官，婆娑数株树。", "dynasty": "唐代", "author": "王维", "instruct": "五言绝句"}
{"title": "初入南城诗", "content": "弄波不辍手，玩景岂停目。虽未登云峰，且以欢水宿。", "dynasty": "南北朝", "author": "谢灵运", "instruct": "五言绝句"}
{"title": "朝晴", "content": "朝来霁色快行人，嫩绿妖红照眼明。去去谅无留滞欺，不妨寒食半阴晴。", "dynasty": "宋代", "author": "王之道", "instruct": "七言绝句"}
{"title": "饶州馀干县琵琶洲有故韩宾客宣城裴尚书修行…因以和吟", "content": "琵琶洲近斗牛星，鸾凤曾于此放情。已觉地灵因昴降，更闻川媚有珠生。一滩红树留佳气，万古清弦续政声。戟户尽移天上去，里人空说旧簪缨。", "dynasty": "唐代", "author": "韦庄", "instruct": "七言律诗"}
{"title": "诗", "content": "零露浚江海，飞尘崇山岳。过谬佐台辅，安能任鼎餗。", "dynasty": "魏晋", "author": "傅咸", "instruct": "五言绝句"}
{"title": "出门与邻人笑谈久之戏作", "content": "暮霭昏昏半掩扉，偶逢邻叟荷鉏归。且令闲说乡村事，莫问渠言是与非。", "dynasty": "宋代", "author": "陆游", "instruct": "七言绝句"}
{"title": "崇山图七贤诗", "content": "两山列影作眉愁，尽付襄江一鉴收。问讯风光应更好，赋诗谁与共清流。", "dynasty": "宋代", "author": "张嵲", "instruct": "七言绝句"}
{"title": "感秋", "content": "年年名路谩辛勤，襟袖空多马上尘。画戟门前难作客，钓鱼船上易安身。冷烟粘柳蝉声老，寒渚澄星雁叫新。自是侬家无住处，不关天地窄于人。", "dynasty": "唐代", "author": "杜荀鹤", "instruct": "七言律诗"}
{"title": "山居", "content": "麋鹿自成群，何人到白云。山中无外事，终日醉醺醺。", "dynasty": "唐代", "author": "戴叔伦", "instruct": "五言绝句"}
{"title": "同存子侄造成莲荡舟中作", "content": "此行为爱荡中莲，万里清风驾客船。两壁青山看不尽，举头天际有飞鸢。", "dynasty": "宋代", "author": "阳枋", "instruct": "七言绝句"}
{"title": "次韵吉老十小诗", "content": "茵席絮剪茧，枕囊收决明。南风入昼梦，起坐是松声。", "dynasty": "宋代", "author": "黄庭坚", "instruct": "五言绝句"}
{"title": "七夕", "content": "斜亸香云倚翠屏，纱衣先觉露华零。谁云天上无离合，看取牵牛织女星。", "dynasty": "宋代", "author": "贾云华", "instruct": "七言绝句"}
{"title": "袜", "content": "尝闻宓妃袜，渡水欲生尘。好借常娥著，清秋踏月轮。", "dynasty": "唐代", "author": "李商隐", "instruct": "五言绝句"}
{"title": "落叶", "content": "捲捲从何起，多因为晚风。飘飘久不下，还复反荒丛。", "dynasty": "宋代", "author": "赵蕃", "instruct": "五言绝句"}
{"title": "以诗代书，酬慕巢尚书见寄", "content": "书意诗情不偶然，苦云梦想在林泉。愿为愚谷烟霞侣，思结空门香火缘。每愧尚书情眷眷，自怜居士病绵绵。不知待得心期否，老校于君六七年。", "dynasty": "唐代", "author": "白居易", "instruct": "七言律诗"}
{"title": "临刑诗", "content": "愿续当年李侍郎，遗言谢世报高皇。独怜一片忠贞骨，不死沙场死法场。", "dynasty": "明代", "author": "林荐", "instruct": "七言绝句"}
{"title": "春秋战国门。再吟", "content": "走敌存亡义有馀，全由雄勇与英谟。但如公子能交结，朱亥侯嬴何代无。", "dynasty": "唐代", "author": "周昙", "instruct": "七言绝句"}
{"title": "百舌", "content": "学尽百禽语，终无自己声。深山乔木底，缄口过平生。", "dynasty": "宋代", "author": "张舜民", "instruct": "五言绝句"}
{"title": "云散", "content": "云散天边落照和，关关春树鸟声多。刘伶避世唯沈醉，甯戚伤时亦浩歌。已恨岁华添皎镜，更悲人事逐颓波。青云自有鹓鸿待，莫说他山好薜萝。", "dynasty": "唐代", "author": "韦庄", "instruct": "七言律诗"}
{"title": "渔父辞", "content": "黄昏船泊有邻居，明朝船散又还无。君笑我如浮萍草，我看君似水井凫。", "dynasty": "宋代", "author": "毛直方", "instruct": "七言绝句"}
{"title": "愁坐", "content": "高斋常见野，愁坐更临门。十月山寒重，孤城月水昏。葭萌氐种迥，左担犬戎存。终日忧奔走，归期未敢论。", "dynasty": "唐代", "author": "杜甫", "instruct": "五言律诗"}
{"title": "晚泊", "content": "折叠烟篷住画桡，秣陵城下雨潇潇。神鸦满树江祠晚，正及东风上暮潮。", "dynasty": "清代", "author": "姚范", "instruct": "七言绝句"}
{"title": "即事", "content": "乱世时偏促，阴天日易昏。无言搔白首，憔悴倚东门。", "dynasty": "唐代", "author": "韦庄", "instruct": "五言绝句"}
{"title": "遣兴杂诗", "content": "小步闲拖六尺藤，空山来往健如僧。栽花忙处儿呼饭，夜读深时妾屏灯。", "dynasty": "清代", "author": "袁枚", "instruct": "七言绝句"}
{"title": "除夜", "content": "灯前清泪落衣间，守岁分为客是闲。老母今春年七十，寿觞争忍对慈颜。", "dynasty": "宋代", "author": "穆修", "instruct": "七言绝句"}
{"title": "三月三日上忠襄坟，因之行散，得十绝句", "content": "天公也自喜良辰，上已风光忽斩新。点捡一春好天色，更无两日似今晨。", "dynasty": "宋代", "author": "杨万里", "instruct": "七言绝句"}
{"title": "已亥杂诗 135", "content": "偶赋凌云偶倦飞，偶然闲慕遂初衣。偶逢锦瑟家人问，便说寻春为汝归。", "dynasty": "清代", "author": "龚自珍", "instruct": "七言绝句"}
{"title": "潘茂洪借屋地主催起仆以山园暂假寓泊书两诗", "content": "竹栽方讶不成阴，寸地城中果寸金。莫使无家轻发叹，北山园里翠烟深。", "dynasty": "宋代", "author": "张镃", "instruct": "七言绝句"}
{"title": "有悼", "content": "一现昙花二九年，飘然撤手判人天。玉楼想少修文字，召去人间旧谪仙。", "dynasty": "清代", "author": "胡云琇", "instruct": "七言绝句"}
{"title": "雾", "content": "曹公迷楚泽，汉帝出平城。涿鹿妖氛静，丹山霁色明。类烟飞稍重，方雨散还轻。倘入非熊兆，宁思玄豹情。", "dynasty": "唐代", "author": "李峤", "instruct": "五言律诗"}
{"title": "第一百九十", "content": "万古一死生，谁是长年者。我何良叹嗟，短褐即长夜。", "dynasty": "宋代", "author": "文天祥", "instruct": "五言绝句"}
{"title": "芭蕉", "content": "秋风鸣玉雨疏疏，嫩绿临窗半卷舒。似是相知慰牢落，朝来肯寄一缄书。", "dynasty": "宋代", "author": "王之道", "instruct": "七言绝句"}
{"title": "春归", "content": "百花开尽到荼縻，一片春心又欲归。可恨东风留不得，漫教啼鸟怨斜辉。", "dynasty": "宋代", "author": "刘过", "instruct": "七言绝句"}
{"title": "欹枕", "content": "欹枕高眠日午春，酒酣睡足最闲身。明朝会得穷通理，未必输他马上人。", "dynasty": "唐代", "author": "郑谷", "instruct": "七言绝句"}
{"title": "泊松江（一作许浑诗，题作夜泊松江渡寄友人）", "content": "清露白云明月天，与君齐棹木兰船。南湖风雨一相失，夜泊横塘心渺然。", "dynasty": "唐代", "author": "杜牧", "instruct": "七言绝句"}
{"title": "辄吟七言四韵，攀寄翁文尧拾遗", "content": "唐设高科表用文，吾曹谁作谏垣臣。甄山秀气旷千古，凤阙华恩钟二人。起草便论天上事，如君不是世间身。龙头龙尾前年梦，今日须怜应若神。", "dynasty": "唐代", "author": "黄滔", "instruct": "七言律诗"}
{"title": "子夜四时歌 春歌 四", "content": "花坞蝶双飞。柳堤鸟百舌。不见佳人来。徒劳心断绝。", "dynasty": "南北朝", "author": "萧衍", "instruct": "五言绝句"}
{"title": "雨雪", "content": "风沙悲久戍，雨雪更劳师。绝漠无人境，将军苦战时。山川迷向背，氛雾失旌旗。徒念天涯隔，中人芳草期。", "dynasty": "唐代", "author": "皇甫冉", "instruct": "五言律诗"}
{"title": "春兴", "content": "闻说春醪熟，提壶唤客尝。乾坤一酿甕，花气百和香。", "dynasty": "宋代", "author": "吴龙翰", "instruct": "五言绝句"}
{"title": "送寿老往云间行化", "content": "天平船子过华亭，舍卫城中次第行。留取钵盂归院洗，东岩新出一泉清。", "dynasty": "宋代", "author": "范成大", "instruct": "七言绝句"}
{"title": "登楼", "content": "川上值楼开，寒山四面来。竹吹人语远，峰碍鸟飞回。生死别离陌，朝昏云雨堆。谁知独立意，溅泪落莓苔。", "dynasty": "唐代", "author": "李洞", "instruct": "五言律诗"}
{"title": "山鹊", "content": "多惊本为好毛衣，只赖人怜始却归。众鸟自知颜色减，妒他偏向眼前飞。", "dynasty": "唐代", "author": "司空图", "instruct": "七言绝句"}
{"title": "即事", "content": "谁家庭院冷萧萧，闭却朱门不许敲。惟有东风藏不得，隔墙露出杏花梢。", "dynasty": "宋代", "author": "陈揆", "instruct": "七言绝句"}
{"title": "九月九日", "content": "九日重阳节，三秋季月残。菊花催晚气，萸房辟早寒。霜浓鹰击远，雾重雁飞难。谁忆龙山外，萧条边兴阑。", "dynasty": "唐代", "author": "崔善为", "instruct": "五言律诗"}
{"title": "咏新月诗", "content": "霜氛含月彩，霭霭下南楼。雾浓光若昼，云驶影疑流。", "dynasty": "南北朝", "author": "萧纶", "instruct": "五言绝句"}
{"title": "送别", "content": "昨夜离心正郁陶，三更白露西风高。萤飞木落何淅沥，此时梦见西归客。曙钟寥亮三四声，东邻嘶马使人惊。揽衣出户一相送，唯见归云纵复横。", "dynasty": "唐代", "author": "高适", "instruct": "七言律诗"}
{"title": "密云", "content": "白檀山下水声秋，地踞潮河最上流。日暮行人寻堠馆，凉砧一片古檀州。", "dynasty": "清代", "author": "纳兰性德", "instruct": "七言绝句"}
{"title": "壁老求笑庵诗", "content": "台省诸公六出奇，江湖狂客一生痴。无人为问净光老，抚掌掀髯端为谁？", "dynasty": "宋代", "author": "陆游", "instruct": "七言绝句"}
{"title": "谢人寄新诗集", "content": "所闻新事即戈矛，欲去终疑是暗投。远客寄言还有在，此门将谓总无休。千篇著述诚难得，一字知音不易求。时入思量向何处，月圆孤凭水边楼。", "dynasty": "唐代", "author": "齐己", "instruct": "七言律诗"}
{"title": "东窗", "content": "俗事纷纷意不摅，兀如头垢念爬梳。东窗且复焚香坐，闲看微云自卷舒。", "dynasty": "宋代", "author": "陆游", "instruct": "七言绝句"}
{"title": "渔父", "content": "野色山光水接天。云烟缥缈思长川。收此景，老梅仙。万顷湘江笔底传。", "dynasty": "元代", "author": "吴瓘", "instruct": "七言绝句"}
{"title": "新月", "content": "老天大巧亦儿嬉，磨出霜镰仅一眉。挂向西园瘦梅树，閒心浑怯损南枝。", "dynasty": "宋代", "author": "陈著", "instruct": "七言绝句"}
{"title": "白舍人见酬拙诗，因以寄谢", "content": "虽陪三品散班中，资历从来事不同。名姓也曾镌石柱，诗篇未得上屏风。甘陵旧党凋零尽，魏阙新知礼数崇。烟水五湖如有伴，犹应堪作钓鱼翁。", "dynasty": "唐代", "author": "刘禹锡", "instruct": "七言律诗"}
{"title": "不愿吟", "content": "不愿朝廷命官职，不愿朝廷赐粟帛。惟愿朝廷省徭役，庶几天下少安息。", "dynasty": "宋代", "author": "邵雍", "instruct": "七言绝句"}
{"title": "道失", "content": "已惑孔贵嫔，又被辞人侮。花笺一何荣，七字谁曾许。不下结绮阁，空迷江令语。雕戈动地来，误杀陈后主。", "dynasty": "唐代", "author": "欧阳询", "instruct": "五言律诗"}
{"title": "叹", "content": "大火流兮草虫鸣。繁霜降兮草木零。秋为期兮时已征。思美人兮愁屏营。", "dynasty": "未知", "author": "张衡", "instruct": "七言绝句"}
{"title": "游湖", "content": "云锦香中著艇撑，烟霞高处步筇登。寺逢好处都游遍，身似西湖过夏僧。", "dynasty": "宋代", "author": "姚勉", "instruct": "七言绝句"}
{"title": "书苏道士江行图后", "content": "飘然云鹤老江湖，匠出烟波绝世无。一见昏眸为渠豁，半生空挂辋川图。", "dynasty": "宋代", "author": "史弥宁", "instruct": "七言绝句"}
{"title": "长干行·君家何处住", "content": "君家何处住，妾住在横塘。停船暂借问，或恐是同乡。", "dynasty": "唐代", "author": "崔颢", "instruct": "五言绝句"}
{"title": "邙山", "content": "北邙山上列坟茔，万古千秋对洛城。城中日夕歌钟起，山上唯闻松柏声。", "dynasty": "唐代", "author": "沈佺期", "instruct": "七言绝句"}
{"title": "横吹曲辞。望行人", "content": "自从江树秋，日日上江楼。梦见离珠浦，书来在桂州。不同鱼比目，终恨水分流。久不开明镜，多应是白头。", "dynasty": "唐代", "author": "王建", "instruct": "五言律诗"}
{"title": "赠猫", "content": "裹盐迎得小狸奴，尽护山房万卷书。惭愧家贫策勋薄，寒无毡坐食无鱼。", "dynasty": "宋代", "author": "陆游", "instruct": "七言绝句"}
{"title": "秦入", "content": "楚旗猎猎盖山红，回首咸阳一炬空。惆怅秦人虚用意，几年辛苦得山东。", "dynasty": "宋代", "author": "司马光", "instruct": "七言绝句"}
{"title": "种菊", "content": "幽怀远慕陶彭泽，一亩荒园试为钥。自种黄花添野景，几多光彩照庭除。", "dynasty": "宋代", "author": "史铸", "instruct": "七言绝句"}
{"title": "卢头陀诗", "content": "卢师深话出家由，剃尽心花始剃头。马哭青山别车匿，鹊飞螺髻见罗睺.还来旧日经过处，似隔前身梦寐游。为向八龙兄弟说，他生缘会此生休。", "dynasty": "唐代", "author": "元稹", "instruct": "七言律诗"}
{"title": "和梅花百咏诗 其十一 寻梅", "content": "消息心知在别峰，南参烟水尚重重。溪云乍捲流泉细，一点香飘带影逢。", "dynasty": "明代", "author": "王夫之", "instruct": "七言绝句"}
{"title": "夏日过庄严寺僧索诗为留三绝", "content": "出门散策烟栖树，归路扶舆月蜕痕。十里江村入图画，野桥沙路杳难分。", "dynasty": "宋代", "author": "晁公武", "instruct": "七言绝句"}
{"title": "观潮", "content": "旗彩斜飞一命轻，舟人却立万舟迎。不应当日将军事，犹到如今气未平。", "dynasty": "宋代", "author": "王琮", "instruct": "七言绝句"}
{"title": "松原山行七绝", "content": "乌噪猿号古树丛，乱青参倚更撑空。悠然到处皆诗本，须信山行不负公。", "dynasty": "宋代", "author": "赵蕃", "instruct": "七言绝句"}
{"title": "春阴", "content": "春阴欺得病夫身，偶值晴天一欠伸。客舍无谁相管领，半檐红日苦留人。", "dynasty": "宋代", "author": "刘克庄", "instruct": "七言绝句"}
{"title": "夜闻渔歌", "content": "非竹非丝响裂空，高歌三唱出渔篷。清豀激越犹如许，想见湘波欸乃中。", "dynasty": "宋代", "author": "张镃", "instruct": "七言绝句"}
{"title": "新莺", "content": "芳树何年到，西园梦里惊。不须重听汝，只是旧时声。", "dynasty": "明代", "author": "袁凯", "instruct": "五言绝句"}
{"title": "步虚", "content": "阿母亲教学步虚，三元长遣下蓬壶。云韶韵俗停瑶瑟，鸾鹤飞低拂宝炉。", "dynasty": "唐代", "author": "司空图", "instruct": "七言绝句"}
{"title": "宫妓", "content": "珠箔轻明拂玉墀，披香新殿斗腰支。不须看尽鱼龙戏，终遣君王怒偃师。", "dynasty": "唐代", "author": "李商隐", "instruct": "七言绝句"}
{"title": "素梅 四八", "content": "和靖门前雪作堆，多年积得满身苔。疏花个个团冰雪，羌笛吹他不下来。", "dynasty": "元代", "author": "王冕", "instruct": "七言绝句"}
{"title": "雨后", "content": "久雨初晴众鸟欣。树头刷羽滴纷纷。湿云风送归何处，一阵飞鸦负夕曛。", "dynasty": "清代", "author": "曹景", "instruct": "七言绝句"}
{"title": "冲夜行", "content": "夜行无月时，古路多荒榛。山鬼遥把火，自照不照人。", "dynasty": "唐代", "author": "施肩吾", "instruct": "五言绝句"}
{"title": "梦后自题", "content": "白浪漫漫去不回，浮云飞尽日西颓。始皇陵上千年树，银鸭金凫也变灰。", "dynasty": "唐代", "author": "韦检", "instruct": "七言绝句"}
{"title": "已凉", "content": "愁多却讶天凉早，思倦翻嫌夜漏迟。何处山川孤馆里，向灯弯尽一双眉。", "dynasty": "唐代", "author": "韩偓", "instruct": "七言绝句"}
{"title": "河北道中作", "content": "河势东回今几年，浓阴满目尽桑田。川原变化无终极，一气不为常寂然。", "dynasty": "宋代", "author": "司马光", "instruct": "七言绝句"}
{"title": "题壁", "content": "湖中烟水平天远，波上佳人恨未休。收拾鸳鸯好归去，满船明月洞庭秋。", "dynasty": "宋代", "author": "戴敷", "instruct": "七言绝句"}
{"title": "春秋战国门。再吟", "content": "曲突徙薪不谓贤，焦头烂额飨盘筵。时人多是轻先见，不独田家国亦然。", "dynasty": "唐代", "author": "周昙", "instruct": "七言绝句"}
{"title": "江上", "content": "江清白鸟斜，荡桨罥蘋花。听唱菱歌晚，回塘月照沙。", "dynasty": "唐代", "author": "顾况", "instruct": "五言绝句"}
{"title": "颂古", "content": "官路无人独自行，两家公验甚分明。路傍偷贩私盐客，草里蹲身过一生。", "dynasty": "宋代", "author": "释道颜", "instruct": "七言绝句"}
{"title": "芭蕉", "content": "翠叶离披傍竹林，几年雨露受恩深。绿章封事今无用，空对西风抱赤心。", "dynasty": "宋代", "author": "黄庚", "instruct": "七言绝句"}
{"title": "欲雪", "content": "啸侣饥鸢愁古木，啅群冻雀聚疏篱。一庭寒意沉沉静，正是江天欲雪时。", "dynasty": "宋代", "author": "姜特立", "instruct": "七言绝句"}
{"title": "赠僧", "content": "利门名路两何凭，百岁风前短焰灯。只恐为僧僧不了，为僧得了总输僧。", "dynasty": "唐代", "author": "杜荀鹤", "instruct": "七言绝句"}
{"title": "对酒", "content": "老态日日增，欢意时时改。唯有对壶觞，依然此心在。", "dynasty": "宋代", "author": "姜特立", "instruct": "五言绝句"}
{"title": "又和晦翁棹歌", "content": "竹绕寒楼藓径深，茎茎手种玉成林。翠屏向晚无人对，犹识先生一寸心。", "dynasty": "宋代", "author": "方岳", "instruct": "七言绝句"}
{"title": "五贶诗。诃陵樽", "content": "一片鲎鱼壳，其中生翠波。买须能紫贝，用合对红螺。尽泻判狂药，禁敲任浩歌。明朝与君后，争那玉山何。", "dynasty": "唐代", "author": "皮日休", "instruct": "五言律诗"}
{"title": "题骆菊岩诗稿", "content": "歃尽秋泉不疗饥，菊边更读菊岩诗。寒英摇落渊明老，尚见遗编说义熙。", "dynasty": "宋代", "author": "何梦桂", "instruct": "七言绝句"}
{"title": "杂赋", "content": "体不佳时看周易，酒痛饮後读离骚。骑驴太华三峰雪，鼓棹钱塘八月涛。", "dynasty": "宋代", "author": "陆游", "instruct": "七言绝句"}
{"title": "池蛙", "content": "越国车前矜勇甚，子阳井底太骄生。乘时不羡云溟乐，口作仪同鼓吹声。", "dynasty": "宋代", "author": "宋祁", "instruct": "七言绝句"}
{"title": "春雨", "content": "断桥横落浅沙边，沙岸疏梅卧晓烟。新雨涨溪三尺水，渔翁来觅渡船钱。", "dynasty": "宋代", "author": "徐玑", "instruct": "七言绝句"}
{"title": "夜归", "content": "半醉闲行湖岸东，马鞭敲镫辔珑璁。万株松树青山上，十里沙堤明月中。楼角渐移当路影，潮头欲过满江风。归来未放笙歌散，画戟门开蜡烛红。", "dynasty": "唐代", "author": "白居易", "instruct": "七言律诗"}
{"title": "富池罗汉院有钱希中白大科赴信州别驾时所题", "content": "皮肤脱落余真实，须鬣苍浪阅岁华。突兀一根丛棘里，不知几见后庭花。", "dynasty": "宋代", "author": "李流谦", "instruct": "七言绝句"}
{"title": "梦中作", "content": "华山敷水本闲人，一念无端堕世尘。八十余年多少事，药炉丹灶尚如新。", "dynasty": "宋代", "author": "陆游", "instruct": "七言绝句"}
{"title": "内当", "content": "芝泥初熟诏书成，红药翻阶书景清。屋尾生烟宫漏水，时闻幽鸟自呼名。", "dynasty": "宋代", "author": "杨亿", "instruct": "七言绝句"}
{"title": "横吹曲辞。雨雪曲", "content": "天山一丈雪，杂雨夜霏霏。湿马胡歌乱，经烽汉火微。丁零苏武别，疏勒范羌归。若著关头过，长榆叶定稀。", "dynasty": "唐代", "author": "李端", "instruct": "五言律诗"}
{"title": "岁日", "content": "一日今年始，一年前事空。凄凉百年事，应与一年同。", "dynasty": "唐代", "author": "元稹", "instruct": "五言绝句"}
{"title": "感归", "content": "行却江南路几千，归来不把一文钱。乡人笑我穷寒鬼，还似襄阳孟浩然。", "dynasty": "唐代", "author": "张祜", "instruct": "七言绝句"}
{"title": "渔翁", "content": "文叔君房两故人，可怜俱作白头新。桐江归伴邻翁醉，一笑相看意却真。", "dynasty": "宋代", "author": "陆游", "instruct": "七言绝句"}
{"title": "甘雨", "content": "晻晻轰轰有物催，端如鬼驾北溟来。百昌一种得甘雨，蛇不耆干苕卵摧。", "dynasty": "宋代", "author": "晁补之", "instruct": "七言绝句"}
{"title": "梁苑", "content": "梁苑秋竹古时烟，城外风悲欲暮天。万乘旌旗何处在，平台宾客有谁怜。", "dynasty": "唐代", "author": "王昌龄", "instruct": "七言绝句"}
{"title": "蚕市", "content": "成都美女白如霜，结伴攜筐去采桑。一岁蚕苗凡七出，寸丝那得做衣裳。", "dynasty": "宋代", "author": "汪元量", "instruct": "七言绝句"}
{"title": "步月吟", "content": "林罅天尤碧，风馀月更明。人间无事日，得向此中行。", "dynasty": "宋代", "author": "邵雍", "instruct": "五言绝句"}
{"title": "八仙花", "content": "开窗便欲唤卿卿，粉白脂红照眼明。化作佳花魂不昧，苎萝村上忆前生。", "dynasty": "近代", "author": "周云阁", "instruct": "七言绝句"}
{"title": "书壁", "content": "綀衣蒲屦小纶巾，四壁清风一榻尘。谁谓先生贫到骨，百金新聘竹夫人。", "dynasty": "宋代", "author": "刘克庄", "instruct": "七言绝句"}
{"title": "题画", "content": "分明楼阁是龙门，亦有溪流曲抱村。万里家山无路入，十年心事有谁论。", "dynasty": "宋代", "author": "陈与义", "instruct": "七言绝句"}
{"title": "大舟", "content": "大舟无风帆不举，小舟榜入青冥去。渔子舟中呼且歌，夜半闻鱼谁得多。", "dynasty": "宋代", "author": "王令", "instruct": "七言绝句"}
{"title": "东窗", "content": "萱草石榴相续开，数枝晚笋破苍苔。背人红练穿林去，直是无情不再来。", "dynasty": "宋代", "author": "陆游", "instruct": "七言绝句"}
{"title": "知识吟", "content": "目见之谓识，耳闻之谓知。奈何知与识，天下亦常稀。", "dynasty": "宋代", "author": "邵雍", "instruct": "五言绝句"}
{"title": "九日", "content": "九日重阳节，开门有菊花。不知来送酒，若个是陶家。", "dynasty": "唐代", "author": "蔡孚", "instruct": "五言绝句"}
{"title": "诗", "content": "长安何纷纷。诏葬霍将军。刺绣被百领。县官给衣衾。", "dynasty": "两汉", "author": "班固", "instruct": "五言绝句"}
{"title": "茶岭", "content": "翠岭依然在，芳根久已陈。山灵如感旧，亦合厌荆榛。", "dynasty": "宋代", "author": "冯时行", "instruct": "五言绝句"}
{"title": "春咏", "content": "风恼花枝不耐频，等闲飞落易愁人。殷勤最是章台柳，一树千条管带春。", "dynasty": "唐代", "author": "雍陶", "instruct": "七言绝句"}
{"title": "答客", "content": "十年通籍向苍龙，孤直何缘免讳穷。欲识深心似鱼鸟，不将山海换池笼。", "dynasty": "宋代", "author": "宋祁", "instruct": "七言绝句"}
{"title": "五月二十八日书诗人壁", "content": "不钩帘幕昼沉沉，难向庸医话病深。不识诗人容易病，一春花鸟总关心。", "dynasty": "清代", "author": "黄宗羲", "instruct": "七言绝句"}
{"title": "遣怀", "content": "宽袂新裁大布裘，低篷初买小渔舟。旧交只有青山在，壮志皆因白发休。漫道卧罴吞貉子，安能淅米向矛头？山园芋栗秋方熟，一饱今知本易谋。", "dynasty": "宋代", "author": "陆游", "instruct": "七言律诗"}
{"title": "梅花", "content": "枯梢横出竹疏疏，挟雪吹香梦自孤。立到夜深难着语，怕渠去说与林通。", "dynasty": "宋代", "author": "方岳", "instruct": "七言绝句"}
{"title": "读史", "content": "萧相守关成汉业，穆之一死宋班师。赫连拓跋非难取，天意从来未易知。", "dynasty": "宋代", "author": "陆游", "instruct": "七言绝句"}
{"title": "吴门 一", "content": "江南花草尽愁根，惹得吴娃笑语频。独有伤心驴背客，暮烟疏雨过阊门。", "dynasty": "近代", "author": "苏曼殊", "instruct": "七言绝句"}
{"title": "上巳", "content": "巳日帝城春，倾都祓禊晨。停车须傍水，奏乐要惊尘。弱柳障行骑，浮桥拥看人。犹言日尚早，更向九龙津。", "dynasty": "唐代", "author": "崔颢", "instruct": "五言律诗"}
{"title": "已亥杂诗 148", "content": "一脉灵长四叶貂，谈经门祚郁岧嶤。儒林几见传苗裔，此伏高邮冠本朝。", "dynasty": "清代", "author": "龚自珍", "instruct": "七言绝句"}
{"title": "新湾", "content": "苒苒寒生水面烟，吴歌唱罢月微偏。停桡又向湾前宿，一夜西风浪打船。", "dynasty": "宋代", "author": "刘子翚", "instruct": "七言绝句"}
{"title": "寄崇德里居作", "content": "扫君园林地，泽我清凉襟。高鸟云路晚，孤蝉杨柳深。风微汉宫漏，月迥秦城砧。光景坐如此，徒怀经济心。", "dynasty": "唐代", "author": "马戴", "instruct": "五言律诗"}
{"title": "淮雨", "content": "两脚射淮鸣万镞，跳点起沤鱼乱目。湿帆远远来未收，云漏斜阳生半幅。", "dynasty": "宋代", "author": "梅尧臣", "instruct": "七言绝句"}
{"title": "归雁", "content": "塞门春已暖，连影起蘋风。云梦千行去，潇湘一夜空。江人休举网，虏将又虚弓。莫失南来伴，衡阳树即红。", "dynasty": "唐代", "author": "齐己", "instruct": "五言律诗"}
{"title": "压酒", "content": "酒到刘伶坟，斯人已枯槁。不如营糟丘，吾将此中老。", "dynasty": "宋代", "author": "姜特立", "instruct": "五言绝句"}
{"title": "和韵", "content": "竹堑溪山久艳称，旧游如梦忆曾经。故园松菊虽堪恋，争似移家住武陵。", "dynasty": "清代", "author": "徐莘田", "instruct": "七言绝句"}
{"title": "戏赠", "content": "倚阑闲爱绿荷香，笑杀多情面觍郎。双眼盻人不肯语，却教池畔看鸳鸯。", "dynasty": "明代", "author": "张乔", "instruct": "七言绝句"}
{"title": "夏夜", "content": "萤火喜暗庭，桐叶矜冷雨。幽人悄不寐，独夜谁与处！乾坤信无情，岁月遽如许。明发视镜中，鬓丝添几缕。", "dynasty": "宋代", "author": "陆游", "instruct": "五言律诗"}
{"title": "思归", "content": "缓颊难支大厦倾，单车久税阻归程。慈颜万里音书绝，忍看东风动此荆。", "dynasty": "宋代", "author": "洪皓", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "英声久飞扬，寰海共倾竚。学者仰泰山，苍生待霖雨。", "dynasty": "宋代", "author": "李吕", "instruct": "五言绝句"}
{"title": "西施篇", "content": "越国无只艳，吴官未始知。谁言勾践黠，不自爱西施。", "dynasty": "宋代", "author": "蔡襄", "instruct": "五言绝句"}
{"title": "沤麻", "content": "金鞍玉勒绮罗茵，梦寐何缘到老身，辛苦沤麻补衾铁，谁知布缕又频征。", "dynasty": "宋代", "author": "柴元彪", "instruct": "七言绝句"}
{"title": "素梅 四一", "content": "树阴如屋雾如潮，浅水流花落野桥。忽忆去年秋八月，玉霄峰顶夜吹箫。", "dynasty": "元代", "author": "王冕", "instruct": "七言绝句"}
{"title": "昼寝", "content": "花落青苔锦数重，书淫不觉避春慵。恣情枕上飞庄蝶，任尔云间骋陆龙。玉液未能消气魄，牙签方可涤昏蒙。起来已被诗魔引，窗外寒敲翠竹风。", "dynasty": "唐代", "author": "刘兼", "instruct": "七言律诗"}
{"title": "野塘", "content": "侵晓乘凉偶独来，不因鱼跃见萍开。卷荷忽被微风触，泻下清香露一杯。", "dynasty": "唐代", "author": "韩偓", "instruct": "七言绝句"}
{"title": "开元寺佛钵诗", "content": "帝青石作绿冰姿，曾得金人手自持。拘律树边斋散后，提罗花下洗来时。乳麋味断中天觉，麦麨香消大劫知。从此共君新顶戴，斜风应不等闲吹。", "dynasty": "唐代", "author": "皮日休", "instruct": "七言律诗"}
{"title": "芝赞", "content": "不生甘泉铜池边，一茎九叶媚神天。伴余西去御魑魅，马湖江上看蛮船。", "dynasty": "宋代", "author": "黄庭坚", "instruct": "七言绝句"}
{"title": "永别", "content": "纱窗日落渐黄昏，春梦无心只似云。万里关山音信断，将身何处更逢君。", "dynasty": "宋代", "author": "贾云华", "instruct": "七言绝句"}
{"title": "拜禹歌", "content": "惟天地之无穷兮，哀生人之常勤。往者吾弗及兮，来者吾弗闻。已而，已而。", "dynasty": "唐代", "author": "李翱", "instruct": "七言绝句"}
{"title": "细雨", "content": "孤闷无言独倚门，梅花细雨欲黄昏。可怜檐滴不脱洒，点点何曾离旧痕。", "dynasty": "宋代", "author": "杨万里", "instruct": "七言绝句"}
{"title": "湖上醉题", "content": "山知吾亦以诗豪，畴昔于山只淡交。清得不多赢得瘦，一生悔读楚离骚。", "dynasty": "宋代", "author": "方岳", "instruct": "七言绝句"}
{"title": "和黄山秋吟", "content": "萧萧清思浩无涯，戏蓼滩头屋数家。小艇寻秋缘苇去，纷纷雪絮讶杨花。", "dynasty": "宋代", "author": "卫宗武", "instruct": "七言绝句"}
{"title": "始闻蝉有怀白宾客去岁白有闻蝉见寄诗…兼遣报君知之句", "content": "蝉韵极清切，始闻何处悲。人含不平意，景值欲秋时。此岁方晼晚，谁家无别离。君言催我老，已是去年诗。", "dynasty": "唐代", "author": "刘禹锡", "instruct": "五言律诗"}
{"title": "城北青莲院方丈壁间有画燕子者过客多题诗予", "content": "一双掠水燕来初，万点飞花社雨余。辛苦成巢君勿笑，从来吾亦爱吾庐。", "dynasty": "宋代", "author": "陆游", "instruct": "七言绝句"}
{"title": "山中吟", "content": "三冬气凛冽，独立千崖雪。横斜溪上梅，影落溪桥月。", "dynasty": "宋代", "author": "陈允平", "instruct": "五言绝句"}
{"title": "梦中作", "content": "悠悠众扰去，寂寂孤吟歇。雨过满窗凉，高林上明月。", "dynasty": "明代", "author": "高启", "instruct": "五言绝句"}
{"title": "和袭美初冬偶作", "content": "桐下空阶叠绿钱，貂裘初绽拥高眠。小炉低幌还遮掩，酒滴灰香似去年。", "dynasty": "唐代", "author": "陆龟蒙", "instruct": "七言绝句"}
{"title": "酒户献花以奉先圣戏作", "content": "萧萧竹雨乱鸣鸦，嫋嫋风窗暗碧纱。玉座尘埃香火冷，酒家来献一枝花。", "dynasty": "宋代", "author": "陈师道", "instruct": "七言绝句"}
{"title": "酴醾", "content": "纷纷红紫落莓苔，带月和烟特地开。疑是玉妃新浴出，翠云梯上舞风台。", "dynasty": "宋代", "author": "徐似道", "instruct": "七言绝句"}
{"title": "江行", "content": "平湖四无际，此夜泛孤舟。明月异方意，吴歌令客愁。乡园碧云外，兄弟渌江头。万里无归信，伤心看斗牛。", "dynasty": "唐代", "author": "常建", "instruct": "五言律诗"}
{"title": "寄远", "content": "禁钟声尽见栖禽，关塞迢迢故国心。无限春愁莫相问，落花流水洞房深。", "dynasty": "唐代", "author": "赵嘏", "instruct": "七言绝句"}
{"title": "和", "content": "天启夫君八斗才，野人中路必须回。神仙一句难忘处，花外小车犹未来。", "dynasty": "宋代", "author": "邵雍", "instruct": "七言绝句"}
{"title": "初冬偶作", "content": "豹皮茵下百馀钱，刘堕闲沽尽醉眠。酒病校来无一事，鹤亡松老似经年。", "dynasty": "唐代", "author": "皮日休", "instruct": "七言绝句"}
{"title": "郊庙歌辞。祀圜丘乐章。豫和", "content": "歌奏毕兮礼献终，六龙驭兮神将升。明德感兮非黍稷，降福简兮祚休征。", "dynasty": "唐代", "author": "佚名", "instruct": "七言绝句"}
{"title": "又二绝", "content": "病中忽误通真理，静处专寻入定工。雨汗淋头都不管，须臾和气自冲融。", "dynasty": "宋代", "author": "文天祥", "instruct": "七言绝句"}
{"title": "独吟", "content": "刊名紫简群魔宾，扶桑暘谷奏玉晨。控驾三素辅翊宸，敢忘南岳魏夫人。", "dynasty": "宋代", "author": "盛旷", "instruct": "七言绝句"}
{"title": "梅花", "content": "山村梅开处处香，醉插乌巾舞道傍。饮酒得仙陶令达，爱花欲死杜陵狂。", "dynasty": "宋代", "author": "陆游", "instruct": "七言绝句"}
{"title": "十四日小园置茶招宗圣应之皆辞以醉为诗赠之", "content": "草树弄春晖，家家倒载归。谁怜独醒客，日暝掩双扉。", "dynasty": "宋代", "author": "司马光", "instruct": "五言绝句"}
{"title": "春思", "content": "初日照杨柳，玉楼含翠阴。啼春独鸟思，望远佳人心。幽怨贮瑶瑟，韶光凝碧林。所思曾不见，芳草意空深。", "dynasty": "唐代", "author": "马戴", "instruct": "五言律诗"}
{"title": "晚秋潼关西门作", "content": "日落寒郊烟物清，古槐阴黑少人行。关门西去华山色，秦地东来河水声。", "dynasty": "唐代", "author": "张祜", "instruct": "七言绝句"}
{"title": "自讽", "content": "世路升沉合自安，故人何必苦相干。涂穷始解东归去，莫过严光七里滩。", "dynasty": "唐代", "author": "吴融", "instruct": "七言绝句"}
{"title": "避地云山全父弟诗寄梅花", "content": "骨中香彻骨中清，着雨问花不作声。一气本同形色异，人花清杰两忘情。", "dynasty": "宋代", "author": "阳枋", "instruct": "七言绝句"}
{"title": "无题", "content": "血沃中原肥劲草，寒凝大地发春华。英雄多故谋夫病，泪洒崇陵噪暮鸦。", "dynasty": "近代", "author": "鲁迅", "instruct": "七言绝句"}
{"title": "秋晚", "content": "篱菊花稀砌桐落，树阴离离日色薄。单幕疏帘贫寂寞，凉风冷露秋萧索。光阴流转忽已晚，颜色凋残不如昨。莱妻卧病月明时，不捣寒衣空捣药。", "dynasty": "唐代", "author": "白居易", "instruct": "七言律诗"}
{"title": "吴坂", "content": "踡跼盐车万里蹄，忽逢良鉴始能嘶。不缘伯乐称奇骨，几与驽骀价一齐。", "dynasty": "唐代", "author": "汪遵", "instruct": "七言绝句"}
{"title": "归路", "content": "渐入新丰路，衰红映小桥。浑如七年病，初得一丸销。", "dynasty": "唐代", "author": "陆龟蒙", "instruct": "五言绝句"}
{"title": "谢安", "content": "谢公才业自超群，误长清谈助世纷。秦晋区区等亡国，可能王衍胜商君。", "dynasty": "宋代", "author": "王安石", "instruct": "七言绝句"}
{"title": "西塞山下作", "content": "西塞山前水似蓝，乱云如絮满澄潭。孤峰渐映湓城北，片月斜生梦泽南。爨动晓烟烹紫蕨，露和香蒂摘黄柑。他年却棹扁舟去，终傍芦花结一庵。", "dynasty": "唐代", "author": "韦庄", "instruct": "七言律诗"}
{"title": "偶见", "content": "秋千打困解罗裙，指点醍醐索一尊。见客入来和笑走，手搓梅子映中门。", "dynasty": "唐代", "author": "韩偓", "instruct": "七言绝句"}
{"title": "醉中吟", "content": "只爱糟床滴滴声，长愁声绝又醒醒。人间荣辱不常定，唯有南山依旧青。", "dynasty": "唐代", "author": "段成式", "instruct": "七言绝句"}
{"title": "鲁山送别（一作刘长卿诗）", "content": "凄凄游子若飘蓬，明月清樽只暂同。南望千山如黛色，愁君客路在其中。", "dynasty": "唐代", "author": "皇甫冉", "instruct": "七言绝句"}
{"title": "吴门 二", "content": "碧海云峰百万重，中原何处托孤踪？春泥细雨吴趋地，又听寒山夜半钟。", "dynasty": "近代", "author": "苏曼殊", "instruct": "七言绝句"}
{"title": "出山", "content": "日日骑马来山中，归时明月长在地。但愿山人一百年，一年三百馀番醉。", "dynasty": "宋代", "author": "文天祥", "instruct": "七言绝句"}
{"title": "松江别诗", "content": "明月垂虹几度秋，短蓬长是击人愁。暮烟疏雨分携地，更上松江百尺楼。", "dynasty": "宋代", "author": "卢祖皋", "instruct": "七言绝句"}
{"title": "看涛", "content": "不知来远近，但见白峨峨。风雨驱寒玉，鱼龙迸上波。声长势未尽，晓去夕还过。要路横天堑，其如造化何。", "dynasty": "唐代", "author": "朱庆馀", "instruct": "五言律诗"}
{"title": "三禽言", "content": "我友我友，鞠衣黄裳。一日不见，尔何所翔。尔何所藏，飞鸣高树去。毋也不忘，噫。高树如何，噫。绿阴正多，噫。", "dynasty": "宋代", "author": "江心宇", "instruct": "五言律诗"}
{"title": "太华", "content": "石屏御道鸟飞回，汉帝亲封玉检来。灏气满空清似水，芙蓉直上九天开。", "dynasty": "元代", "author": "刘基", "instruct": "七言绝句"}
{"title": "清明", "content": "朝来阁雨喜新晴，枝上绵蛮调好声。佳节莫将虚过了，人生赢得几清明。", "dynasty": "宋代", "author": "俞桂", "instruct": "七言绝句"}
{"title": "书愤", "content": "三十未封侯，颠狂遍九州。平生镆铘剑，不报小人雠。", "dynasty": "唐代", "author": "张祜", "instruct": "五言绝句"}
{"title": "黄草", "content": "黄草峡西船不归，赤甲山下行人稀。秦中驿使无消息，蜀道兵戈有是非。万里秋风吹锦水，谁家别泪湿罗衣。莫愁剑阁终堪据，闻道松州已被围。", "dynasty": "唐代", "author": "杜甫", "instruct": "七言律诗"}
{"title": "山礬", "content": "青云叶底雪花繁，只与田家插髻鬟。不枉涪翁初着句，能令大士久开颜。", "dynasty": "宋代", "author": "曾几", "instruct": "七言绝句"}
{"title": "喜晴", "content": "梅花已遂冻泥空，留得余香傲晚风。春事十分财入手，只愁病眼眩青红。", "dynasty": "宋代", "author": "赵蕃", "instruct": "七言绝句"}
{"title": "秋夜长安病后作", "content": "秋中帝里经旬雨，晴后蝉声更不闻。牢落闲庭新病起，故乡南去雁成群。", "dynasty": "唐代", "author": "顾非熊", "instruct": "七言绝句"}
{"title": "出游归卧得杂诗", "content": "壮岁经春在醉乡，老来数酌不禁当。正须独倚蒲团坐，领略明窗半篆香。", "dynasty": "宋代", "author": "陆游", "instruct": "七言绝句"}
{"title": "和衡阳殿下高楼看妓诗", "content": "起楼侵碧汉。初日照红妆。弦心艳卓女。曲误动周郎。并歌时转黛。息舞暂分香。挂缨银烛下。莫笑玉钗长。", "dynasty": "隋代", "author": "江总", "instruct": "五言律诗"}
{"title": "长安道中有作", "content": "回头不忍看羸僮，一路行人我最穷。马迹蹇于槐影里，钓船抛在月明中。帽檐晓滴淋蝉露，衫袖时飘卷雁风。子细寻思底模样，腾腾又过玉关东。", "dynasty": "唐代", "author": "杜荀鹤", "instruct": "七言律诗"}
{"title": "竹里", "content": "竹里编茅倚石根，竹茎疏处见前村。闲眠尽日无人到，自有春风为扫门。", "dynasty": "唐代", "author": "李涉", "instruct": "七言绝句"}
{"title": "渔父", "content": "笭箵尽自了生涯，云淡风轻一杖藜。伐木诗亡交道绝，绵蛮空为尽情啼。", "dynasty": "宋代", "author": "吴锡畴", "instruct": "七言绝句"}
{"title": "山中", "content": "青林寂寂鸟关关，画出风烟落照间。脱却草鞋临水坐，野云分我一边閒。", "dynasty": "金朝", "author": "马天来", "instruct": "七言绝句"}
{"title": "泽居", "content": "泽居仅足不求余，旷快真同纵壑鱼。平日酷憎蝇附骥，暮年肯作鹤乘车？齿摇但煮岷山芋，眼涩惟观胄监书。此际自应还往绝，本无心与俗人疏。", "dynasty": "宋代", "author": "陆游", "instruct": "七言律诗"}
{"title": "又三绝", "content": "世事蒙蒙醉不知，南山秋意满东篱。黄花何故无颜色，应为元嘉以后诗。", "dynasty": "宋代", "author": "文天祥", "instruct": "七言绝句"}
{"title": "诗扇", "content": "短蓬烟裹冷萧萧，两岸梅花各见招。吹散前村一杯酒，满江风雨不相饶。", "dynasty": "宋代", "author": "晁公武", "instruct": "七言绝句"}
{"title": "醉歌", "content": "援兵不遣事堪哀，食肉权臣大不才。见说襄樊投拜了，千军万马过江来。", "dynasty": "宋代", "author": "汪元量", "instruct": "七言绝句"}
{"title": "拟束皙补亡诗 其三 华黍", "content": "有黍者华，植于阪田。何以膏之，阴雨自天。三时不害，实维丰年。其华熠熠，其实离离。丰我天庾，洁我神粢。神其歆止，民力存斯。康年迄用，万邦其绥。", "dynasty": "清代", "author": "吴敦仁", "instruct": "七言律诗"}
{"title": "竹城", "content": "竹城何檀乐，属翠分雉堞。王封尽四堑，同有岁寒节。", "dynasty": "宋代", "author": "周邦彦", "instruct": "五言绝句"}
{"title": "公垂尚书以白马见寄，光洁稳善，以诗谢之", "content": "翩翩白马称金羁，领缀银花尾曳丝。毛色鲜明人尽爱，性灵驯善主偏知。免将妾换惭来处，试使奴牵欲上时。不蹶不惊行步稳，最宜山简醉中骑。", "dynasty": "唐代", "author": "白居易", "instruct": "七言律诗"}
{"title": "悲秋", "content": "凉风动万里，群盗尚纵横。家远传书日，秋来为客情。愁窥高鸟过，老逐众人行。始欲投三峡，何由见两京。", "dynasty": "唐代", "author": "杜甫", "instruct": "五言律诗"}
{"title": "迓益帅马上作", "content": "马上遥看江上山，白云红树画图间。经年簿领无休日，却向忙中得少闲。", "dynasty": "宋代", "author": "陆游", "instruct": "七言绝句"}
{"title": "宫词", "content": "骏马骄嘶懒著鞭，晚凉骑过御楼前。宫娥不识中书令，借问谁家美少年。", "dynasty": "元代", "author": "萨都剌", "instruct": "七言绝句"}
{"title": "咏梅杂诗", "content": "南枝太蚤北枝迟，非蚤非迟恰好时。竹屋一痕微月照，老夫树下正吟诗。", "dynasty": "宋代", "author": "张道洽", "instruct": "七言绝句"}
{"title": "红梅", "content": "酒力欺朝寒，潮红上妆面。桃李漫同时，输了春风半。", "dynasty": "宋代", "author": "范成大", "instruct": "五言绝句"}
{"title": "偶成", "content": "滑滑春泥塞路途，漫漫新水涨江湖。出门世路皆行险，只好山林听鹧鸪。", "dynasty": "宋代", "author": "陈某", "instruct": "七言绝句"}
{"title": "咏瓢", "content": "美酒酌悬瓢，真淳好相映。蜗房卷堕首，鹤颈抽长柄。雅色素而黄，虚心轻且劲。岂无雕刻者，贵此成天性。", "dynasty": "唐代", "author": "张说", "instruct": "五言律诗"}
{"title": "江鸥", "content": "白鸟波上栖，见人懒飞起。为有求鱼心，不是恋江水。", "dynasty": "唐代", "author": "崔道融", "instruct": "五言绝句"}
{"title": "书事", "content": "望岁心空切，耕夫尽把弓。千家数人在，一税十年空。没阵风沙黑，烧城水陆红。飞章奏西蜀，明诏与殊功。", "dynasty": "唐代", "author": "黄滔", "instruct": "五言律诗"}
{"title": "桔槔", "content": "片片龙鳞蜕老苍，有时伊轧卷沧浪。真机动处何容力，自是旁人脚手忙。", "dynasty": "宋代", "author": "何梦桂", "instruct": "七言绝句"}
{"title": "读唐人愁诗戏作", "content": "少时唤愁作底物，老境方知世有愁。忘尽世间愁故在，和身忘却始应休。", "dynasty": "宋代", "author": "陆游", "instruct": "七言绝句"}
{"title": "已亥杂诗 171", "content": "猰貐猰貐厉牙齿，求覆我祖十世祀。我请于帝诅于鬼，亚驼巫阳莅鸡豕。", "dynasty": "清代", "author": "龚自珍", "instruct": "七言绝句"}
{"title": "者那山行", "content": "暮起炊烟一缕斜，万重深树有人家。崎岖拨草寻荒径，踏遍山山黄玉花。", "dynasty": "清代", "author": "牛思凝", "instruct": "七言绝句"}
{"title": "西湖", "content": "我爱西湖好，何时此一行。六桥明月夜，花底画船横。", "dynasty": "明代", "author": "王鏊", "instruct": "五言绝句"}
{"title": "遣兴", "content": "爱好由来落笔难，一诗千改心始安。阿婆还是初笄女，头未梳成不许看。", "dynasty": "清代", "author": "袁枚", "instruct": "七言绝句"}
{"title": "道中景物甚胜吟赏不暇敬夫有诗因次其韵", "content": "天外云端磬有声，道中景物信增新。徘徊吟赏天将暮，好向平原问主人。", "dynasty": "宋代", "author": "林用中", "instruct": "七言绝句"}
{"title": "蔷薇", "content": "红房深浅翠条低，满架清香敌麝脐。攀折若无花底刺，岂教桃李独成蹊。", "dynasty": "宋代", "author": "夏竦", "instruct": "七言绝句"}
{"title": "故都", "content": "江南江北两风流，一作迷津一拜侯。至竟不如隋炀帝，破家犹得到扬州。", "dynasty": "唐代", "author": "罗隐", "instruct": "七言绝句"}
{"title": "采筇", "content": "上君有节瘦如许，老子无心酷似之。莫向人间危机去，溪云迳雪尽扶持。", "dynasty": "宋代", "author": "方岳", "instruct": "七言绝句"}
{"title": "初夏", "content": "杜鹃血尽啼未歇，蝴蝶梦残心更狂。我自人间少情者，老来十倍惜年光。", "dynasty": "宋代", "author": "陆游", "instruct": "七言绝句"}
{"title": "梁冀", "content": "力回汉鼎未收功，又道将军世上雄。不悟折腰同龋齿，百般装束为秦宫。", "dynasty": "宋代", "author": "张耒", "instruct": "七言绝句"}
{"title": "钓台", "content": "百尺难量大丈夫，问他出处意何如。乾坤已付刘文叔，从此先生归钓渔。", "dynasty": "宋代", "author": "刘过", "instruct": "七言绝句"}
{"title": "人事吟", "content": "索鍊无如事，难知莫若人。人情随手别，事体到头均。", "dynasty": "宋代", "author": "邵雍", "instruct": "五言绝句"}
{"title": "舟中醉题", "content": "鲍郎山前烟雨昏，疏灯小市愁偏门。上船初发十字港，鼓棹忽过三家村。孤鸾对镜空自感，老龟搘床何足论！但愿诸公各戮力，上助明主忧元元。", "dynasty": "宋代", "author": "陆游", "instruct": "七言律诗"}
{"title": "京城", "content": "三年衣上禁城尘，抚事怊然愧古人。明月沧波秋万顷，扁舟长寄梦中身。", "dynasty": "宋代", "author": "王安石", "instruct": "七言绝句"}
{"title": "晓窗", "content": "少闻鸡声眠，老听鸡声起。千古万代人，消磨数声里。", "dynasty": "清代", "author": "魏源", "instruct": "五言绝句"}
{"title": "墨竹", "content": "乱石层厓捲暮湍，秋风吹老碧琅玕。苍苍月色萧萧籁，并作空堂一夜寒。", "dynasty": "明代", "author": "李东阳", "instruct": "七言绝句"}
{"title": "送韦司直西行（此公深入道门）", "content": "不耻青袍故，尤宜白发新。心朝玉皇帝，貌似紫阳人。湘浦眠销日，桃源醉度春。能文兼证道，庄叟是前身。", "dynasty": "唐代", "author": "李嘉祐", "instruct": "五言律诗"}
{"title": "客怀", "content": "远山云梦断，长路客愁新。残漏悲钟急，香车碾暗尘。", "dynasty": "宋代", "author": "陈子高", "instruct": "五言绝句"}
{"title": "小松", "content": "小松初数尺，未有直生枝。闲即傍边立，看多长却迟。", "dynasty": "唐代", "author": "王建", "instruct": "五言绝句"}
{"title": "临清", "content": "曲涯秋寺塔孤撑，影惑东西送客行。冷雨乍飞帆欲湿，冥濛烟柳接临清。", "dynasty": "清代", "author": "汪师韩", "instruct": "七言绝句"}
{"title": "题画", "content": "海天空阔九皋深，飞下松间听鼓琴。明日飘然又何处？白云与尔共无心。", "dynasty": "清代", "author": "苏曼殊", "instruct": "七言绝句"}
{"title": "二月二日梦中作", "content": "零落蔷薇委道傍，更堪微雨渍残香！象床玉尺人何在？肠断新裁锦一方。", "dynasty": "宋代", "author": "陆游", "instruct": "七言绝句"}
{"title": "偶成", "content": "桃红柳绿簇春华，燕语莺啼尽日嘉。谁信声声沂水咏，又知处处杏支家。", "dynasty": "宋代", "author": "曹彦约", "instruct": "七言绝句"}
{"title": "酒醒", "content": "胜游欢宴是良图，何必凄凄独向隅。深院酒醒春日晚，只闻芳树语提壶。", "dynasty": "宋代", "author": "寇准", "instruct": "七言绝句"}
{"title": "夜感自遣（一作失志夜坐思归楚江，又作苦学吟）", "content": "夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。", "dynasty": "唐代", "author": "孟郊", "instruct": "五言律诗"}
{"title": "以坡公君如大江日千里我如此水千山底为韵作", "content": "生儿思称家，人孰不欲可。门户冷如冰，其尤莫如我。", "dynasty": "宋代", "author": "赵蕃", "instruct": "五言绝句"}
{"title": "闻笛", "content": "寒鸿初动塞云收，阿滥堆中唤客愁。记得吴江归棹晚，芦花风外一声秋。", "dynasty": "清代", "author": "张衡", "instruct": "七言绝句"}
{"title": "舟行晚过张林", "content": "望山几欲去寻幽，此日虽来不暇游。一棹黄昏过山下，疏灯络纬满林秋。", "dynasty": "明代", "author": "高启", "instruct": "七言绝句"}
{"title": "新燕", "content": "天工不用翦刀催，山杏溪桃次第开。要信今年春事早，社前十日燕新来。", "dynasty": "宋代", "author": "陆游", "instruct": "七言绝句"}
{"title": "有感", "content": "天将转冷势连日，云欲开晴雨数丝。造物从容消长处，盍将人事此中推。", "dynasty": "宋代", "author": "陈著", "instruct": "七言绝句"}
{"title": "左藏南库西庑下纸合负暄戏题", "content": "水衡仙客住冰天，雪囓风餐更禁烟。不是移来小阳谷，老夫冻折两诗肩。", "dynasty": "宋代", "author": "杨万里", "instruct": "七言绝句"}
{"title": "自咸平至太康鞍马间得十小诗寄怀晏叔原并问", "content": "春色挟曙来，恼人似官酒。酬春无好语，怀我文章友。", "dynasty": "宋代", "author": "黄庭坚", "instruct": "五言绝句"}
{"title": "夏日还山庭诗", "content": "独于幽栖地。山庭暗女萝。涧渍长低筱。池开半卷荷。野花朝暝落。盘根岁月多。停樽无赏慰。狎鸟自经过。", "dynasty": "隋代", "author": "江总", "instruct": "五言律诗"}
{"title": "竹", "content": "卷帘阴薄漏山色，欹枕韵疑寒雨声。春晚不知桃李谢，岁寒非避雪霜深。", "dynasty": "宋代", "author": "张咏", "instruct": "七言绝句"}
{"title": "夏日杂题", "content": "渚蒲经雨送微馨，野鹤凌风有堕翎。归入衡门天薄暮，清沟浅浸两三星。", "dynasty": "宋代", "author": "陆游", "instruct": "七言绝句"}
{"title": "雾凇", "content": "园林日出静无风，雾凇花开树树同。记得集贤深殿里，舞人齐插玉珑璁。", "dynasty": "宋代", "author": "曾巩", "instruct": "七言绝句"}
{"title": "郭解", "content": "藉交唯有不赀恩，汉法归成弃市论。平日五陵多任侠，可能推刃报王孙。", "dynasty": "宋代", "author": "王安石", "instruct": "七言绝句"}
{"title": "噉笋", "content": "自从孤竹夷齐死，清节何人萃一门。惟有此君无俗韵，至今风味属诸孙。", "dynasty": "宋代", "author": "姜特立", "instruct": "七言绝句"}
{"title": "药名诗", "content": "七泽兰芳千里春，潇湘花落石磷磷。有时浪白微风起，坐钓藤阴不见人。", "dynasty": "唐代", "author": "权德舆", "instruct": "七言绝句"}
{"title": "杂兴", "content": "南山手自斸苍苔，竹阁柴扉次第开。二十里间云不断，岂容一点市麈来。", "dynasty": "宋代", "author": "陆游", "instruct": "七言绝句"}
{"title": "欲雨", "content": "案上文书任作堆，病无心力更翻开。前陂万顷平如砥，挂上西窗看雨来。", "dynasty": "宋代", "author": "张嵲", "instruct": "七言绝句"}
{"title": "幽兰", "content": "幽植众宁知，芬芳只暗持。自无君子佩，未是国香衰。白露沾长早，春风到每迟。不如当路草，芬馥欲何为。", "dynasty": "唐代", "author": "崔涂", "instruct": "五言律诗"}
{"title": "昼倦", "content": "睡眼蒙松倦日长，却抛诗卷步回廊。狸奴桑自双双戏，忽见人来走似獐。", "dynasty": "宋代", "author": "杨万里", "instruct": "七言绝句"}
{"title": "相和歌辞。神弦别曲", "content": "巫山小女隔云别，松花春风山上发。绿盖独穿香径归，白马花竿前孑孑。蜀江风澹水如罗，堕兰谁泛相经过。南山桂树为君死，云衫残污红脂花。", "dynasty": "唐代", "author": "李贺", "instruct": "七言律诗"}
{"title": "城上吟", "content": "古冢密于草，新坟侵官道。城外无闲地，城中人又老。", "dynasty": "唐代", "author": "子兰", "instruct": "五言绝句"}
{"title": "读随园全集有作", "content": "恨我迟生七十年，仓山未获揖名贤。溪斋展读随园集，恰喜今生尚有缘。", "dynasty": "清代", "author": "徐搢珊", "instruct": "七言绝句"}
{"title": "山村", "content": "万竹稍头云气生，四风吹雨又吹晴。题诗未了下山去，一路吟声杂水声。", "dynasty": "宋代", "author": "戴复古", "instruct": "七言绝句"}
{"title": "雨中夕食戏作", "content": "粗饭寒菹到手空，属餍也与八珍同。家人见惯浑闲事，笑杀新来两髻童。", "dynasty": "宋代", "author": "陆游", "instruct": "七言绝句"}
{"title": "书至鹅湖访先祖简肃诗扁岁久不复存矣月老重", "content": "忆昔先翁此地经，曾挥诗笔扫青冥。我来篇索前修句，雷电何年敕六丁。", "dynasty": "宋代", "author": "林致诚", "instruct": "七言绝句"}
{"title": "忽忆", "content": "西郊风雨草萋萋，白石碑横断烂泥。入土难逃红黑劫，诗魂笔下有何题？", "dynasty": "当代", "author": "何永沂", "instruct": "七言绝句"}
{"title": "早春", "content": "梅梢柳萼未全工，日澹风和春意来。雨后谁家有桃李，会须多买及时栽。", "dynasty": "宋代", "author": "司马光", "instruct": "七言绝句"}
{"title": "峨眉山月歌", "content": "峨眉山月半轮秋，影入平羌江水流。夜发清溪向三峡，思君不见下渝州。", "dynasty": "唐代", "author": "李白", "instruct": "七言绝句"}
{"title": "素梅 三十", "content": "溪谷冰霜春到迟，老夫长夜只吟诗。凭谁说与中朝士？此是江南第一枝。", "dynasty": "元代", "author": "王冕", "instruct": "七言绝句"}
{"title": "读杜诗", "content": "满地干戈老厌逢，酒杯诗卷吒孤忠。自人风雅离骚后，数到而今无此翁。", "dynasty": "宋代", "author": "史弥宁", "instruct": "七言绝句"}
{"title": "责已吟", "content": "不为十分人，不责十分事。既为十分人，须责十分是。", "dynasty": "宋代", "author": "邵雍", "instruct": "五言绝句"}
{"title": "牡丹", "content": "不逢盛暑不冲寒，种子成丛用法难。醉眼若为抛去得，狂心更拟折来看。凌霜烈火吹无艳，裛露阴霞晒不干。莫道娇红怕风雨，经时犹自未凋残。", "dynasty": "唐代", "author": "方干", "instruct": "七言律诗"}
{"title": "雨中夕食戏作", "content": "高秋滴阶雨作泥，黄昏争林雀欲栖。临窗一饭颇简快，半升脱粟浇黄齑。", "dynasty": "宋代", "author": "陆游", "instruct": "七言绝句"}
{"title": "金陵歌", "content": "夹岸垂杨起画楼，秦淮烟浪接天流。朝朝桂桨来江口，夜夜兰灯集渡头。", "dynasty": "明代", "author": "袁袠", "instruct": "七言绝句"}
{"title": "对镜", "content": "三分鬓发二分丝，晓镜秋容相对时。去作忙官应太老，退为闲叟未全迟。静中得味何须道，稳处安身更莫疑。若使至今黄绮在，闻吾此语亦分司。", "dynasty": "唐代", "author": "白居易", "instruct": "七言律诗"}
{"title": "杂感", "content": "苦热惟忧不复凉，转头忽已见清霜。道人若悟无寒暑，堕指流金总道场。", "dynasty": "宋代", "author": "陆游", "instruct": "七言绝句"}
{"title": "冶春", "content": "东风花事到江城，早有人家唤卖饧。他日相思忘不得，平山堂下五清明。", "dynasty": "清代", "author": "王士祯", "instruct": "七言绝句"}
{"title": "拟古", "content": "匣中一明镜。好鉴明镜光。明镜不可鉴。一鉴一情伤。", "dynasty": "南北朝", "author": "范云", "instruct": "五言绝句"}
{"title": "秋", "content": "洗涤炎埃宿雨晴，井梧一叶报秋声。气从缇室葭莩起，风向白蘋洲渚生。", "dynasty": "宋代", "author": "程颢", "instruct": "七言绝句"}
{"title": "独夜", "content": "山月娟娟静，山烟漠漠轻。茅檐无一事，独听夜江声。", "dynasty": "宋代", "author": "张嵲", "instruct": "五言绝句"}
{"title": "和刘太守十洲诗 雪汀", "content": "谁把平毡水上开，坐看飞絮扑琼台。酒豪耳热笙歌沸，应怪幽人此地来。", "dynasty": "宋代", "author": "陈瓘", "instruct": "七言绝句"}
{"title": "龙潭（一作僧应物诗）", "content": "激石悬流雪满湾，九龙潜处野云闲。欲行甘雨四天下，且隐澄潭一顷间。浪引浮槎依北岸，波分晚日见东山。垂髯傥遇穆王驾，阆苑周流应未还。", "dynasty": "唐代", "author": "韦庄", "instruct": "七言律诗"}
{"title": "游边", "content": "黄沙连海路无尘，边草长枯不见春。日暮拂云堆下过，马前逢著射雕人。", "dynasty": "唐代", "author": "杜牧", "instruct": "七言绝句"}
{"title": "宴词", "content": "长堤春水绿悠悠，畎入漳河一道流。莫听声声催去棹，桃溪浅处不胜舟。", "dynasty": "唐代", "author": "王之涣", "instruct": "七言绝句"}
{"title": "消息", "content": "两月中原消息断，不应京国亦无闻。庙堂如未弃黎庶，日日诏书清垢氛。", "dynasty": "宋代", "author": "晁说之", "instruct": "七言绝句"}
{"title": "秋思", "content": "那知芳岁晚，坐见寒叶堕。吾不如腐草，翻飞作萤火。", "dynasty": "唐代", "author": "岑参", "instruct": "五言绝句"}
{"title": "绝句", "content": "柴桑春晚思依依，屋角鸣鸠雨欲飞。昨日已收寒食火，吹花风起却添衣。", "dynasty": "宋代", "author": "苏轼", "instruct": "七言绝句"}
{"title": "东关", "content": "山扼平湖蓄不东，地分南北指撝中。二关形势千年壮，三国英雄一笑空。", "dynasty": "宋代", "author": "张祁", "instruct": "七言绝句"}
{"title": "残花（一作于邺诗）", "content": "和烟和露雪离披，金蕊红须尚满枝。十日笙歌一宵梦，苎萝因雨失西施。", "dynasty": "唐代", "author": "韦庄", "instruct": "七言绝句"}
{"title": "夜吟", "content": "朝朝酬对一游艰，独剩孤吟入夜閒。梦落丹枫秋欲半，歌怀赤壁月初还。", "dynasty": "明代", "author": "郭之奇", "instruct": "七言绝句"}
{"title": "鸥", "content": "随潮鸥鸟往来频，百十为群立水滨。多怪朝来无一个，高飞想是避渔人。", "dynasty": "宋代", "author": "华岳", "instruct": "七言绝句"}
{"title": "诗寄赵九新娶", "content": "风摆柳梢云未乾，痴云妒日正娇寒。儇香公子新鸳侣，那肯兴心客路难。", "dynasty": "宋代", "author": "陈著", "instruct": "七言绝句"}
{"title": "天迥", "content": "天迥孤帆隐约归，茫茫残照欲沉西。寒鸦散乱知多少，飞向江头一树栖。", "dynasty": "宋代", "author": "刘子翚", "instruct": "七言绝句"}
{"title": "寺阁", "content": "昔岁登临未衰飒，不知何事爱伤情。今来揽镜翻堪喜，乱后霜须长几茎。", "dynasty": "唐代", "author": "司空图", "instruct": "七言绝句"}
{"title": "晚兴", "content": "草浅马翩翩，新晴薄暮天。柳条春拂面，衫袖醉垂鞭。立语花堤上，行吟水寺前。等闲消一日，不觉过三年。", "dynasty": "唐代", "author": "白居易", "instruct": "五言律诗"}
{"title": "醉中作", "content": "画角三终夜未阑，醉凭飞阁喜天宽。月明满地江风急，吹落幽人紫绮冠。", "dynasty": "宋代", "author": "陆游", "instruct": "七言绝句"}
{"title": "子夜四时歌", "content": "红妆何草草，晚出南湖道。不忍便回舟，荷花似郎好。", "dynasty": "明代", "author": "高启", "instruct": "五言绝句"}
{"title": "出京", "content": "巫峡归云底处寻，高城渺渺暮烟沈。春风不剪垂杨断，系尽行人北望心。", "dynasty": "金朝", "author": "元好问", "instruct": "七言绝句"}
{"title": "遣兴杂诗", "content": "小步闲拖六尺藤，空山来往健如僧。栽花忙处儿呼饭，夜读深时妾屏灯。", "dynasty": "清代", "author": "袁枚", "instruct": "七言绝句"}
{"title": "感旧", "content": "剑佩孙弘阁，戈鋋太尉营。重言虚有位，孤立竟无成。丘陇笳箫咽，池台岁月平。此恩何以报，归处是柴荆。", "dynasty": "唐代", "author": "罗隐", "instruct": "五言律诗"}
{"title": "已亥杂诗 79", "content": "手扪千轴古琅玕，笃信男儿识字难。悔向侯王作宾客，廿篇鸿烈赠刘安。", "dynasty": "清代", "author": "龚自珍", "instruct": "七言绝句"}
{"title": "感题", "content": "伯夷耻周粟，促连岂帝秦。清风千载上，林下一閒身。", "dynasty": "宋代", "author": "柴随亨", "instruct": "五言绝句"}
{"title": "松", "content": "倚涧临溪自屈蟠，雪花销尽藓花干。幽枝好折为谈柄，入手方知有岁寒。", "dynasty": "唐代", "author": "翁承赞", "instruct": "七言绝句"}
{"title": "岩桂", "content": "风帘疏爽月徘徊，怅望家人把酒杯。病著幽窗知几日，瓶花两见木犀开。", "dynasty": "宋代", "author": "范成大", "instruct": "七言绝句"}
{"title": "楚宫", "content": "复壁交青琐，重帘挂紫绳。如何一柱观，不碍九枝灯。扇薄常规月，钗斜只镂冰。歌成犹未唱，秦火入夷陵。", "dynasty": "唐代", "author": "李商隐", "instruct": "五言律诗"}
{"title": "十月二十八日夜鸡初鸣时梦与数女仙遇其一作", "content": "玉姝眉黛翠连娟，弄翰闲题小碧牋。人世愁多无著处，故应分与蕊宫仙。", "dynasty": "宋代", "author": "陆游", "instruct": "七言绝句"}
{"title": "杂歌谣辞 其三 襄阳曲", "content": "岘山临汉江，水渌沙如雪。上有堕泪碑，青苔久磨灭。", "dynasty": "唐代", "author": "李白", "instruct": "五言绝句"}
{"title": "咏舞诗", "content": "从风回绮袖，映日转花钿。同情依促柱，共影赴危弦。", "dynasty": "南北朝", "author": "王暕", "instruct": "五言绝句"}
{"title": "野园", "content": "野园无鼓又无旗，鞍马传杯用柳枝。娇养翠娥无怕惧，插人头上任风吹。", "dynasty": "唐代", "author": "薛能", "instruct": "七言绝句"}
{"title": "观荷", "content": "花叶根茎迥不同，略无些字犯春风。羽衣纵落寻芳后，解作清凉烈日中。", "dynasty": "宋代", "author": "方岳", "instruct": "七言绝句"}
{"title": "春感", "content": "老厌纷纷嬾入城，长亭小市近清明。陇头下漏初芸草，陌上吹萧正卖饧。多病更知生是赘，九原那恨死无名？但余一事犹关念，万里唐安阙寄声。", "dynasty": "宋代", "author": "陆游", "instruct": "七言律诗"}
{"title": "梦中作", "content": "拓地移屯过酒泉，第功图像上凌烟，事权皂纛兼黄钺，富贵金貂映玉蝉。油筑球场飞騕褭，锦裁步障贮婵娟。拥涂士女千层看，应记新丰旧少年。", "dynasty": "宋代", "author": "陆游", "instruct": "七言律诗"}
{"title": "閒吟", "content": "老去无心思世事，静中有业爱閒吟。有时看水看山处，举世何人会此心。", "dynasty": "宋代", "author": "姜特立", "instruct": "七言绝句"}
{"title": "新复燕居庙成敬和忠宪先师废院诗", "content": "龟山嫡派紫阳翁，脉演梁溪日再中。三十年来兴废事，道南祠畔转春风。", "dynasty": "明代", "author": "秦镛", "instruct": "七言绝句"}
{"title": "海子", "content": "渡桥西望似江乡，隔岸楼台罨画妆。十顷玻瓈秋影碧，照人骑马入宫墙。", "dynasty": "元代", "author": "宋本", "instruct": "七言绝句"}
{"title": "露", "content": "长随圣泽堕尧天，濯遍幽兰叶叶鲜。才喜轻尘销陌上，已愁新月到阶前。文腾要地成非久，珠缀秋荷偶得圆。几处花枝抱离恨，晓风残月正潸然。", "dynasty": "唐代", "author": "韩琮", "instruct": "七言律诗"}
{"title": "马嵬", "content": "锦江晴碧剑锋奇，合有千年降圣时。天意从来知幸蜀，不关胎祸自蛾眉。", "dynasty": "唐代", "author": "黄滔", "instruct": "七言绝句"}
{"title": "闭门", "content": "闭却闲门卧小窗。更何人与疗膏肓。一生有酒唯知醉，四大无根可预量。骨冷欲针先觉痛，肉顽频灸不成疮。漳滨伏枕文园渴，盗跖纵横似虎狼。", "dynasty": "唐代", "author": "徐夤", "instruct": "七言律诗"}
{"title": "第一百八十六", "content": "高歌激宇宙，岁晚寸心违。忠贞负冤恨，奸雄多是非。", "dynasty": "宋代", "author": "文天祥", "instruct": "五言绝句"}
{"title": "月夜", "content": "月到中天云划开，断桥幻出玉楼台。夜深一鹤掠舟过，疑是坡仙赤壁来。", "dynasty": "宋代", "author": "文天祥", "instruct": "七言绝句"}
{"title": "第一山", "content": "禺迹茫茫万里天，望中皆我旧山川。谁将淮水分南北，直到幽燕始是边。", "dynasty": "宋代", "author": "王信", "instruct": "七言绝句"}
{"title": "轩窗", "content": "东邻多白杨，夜作雨声急。窗下独无眠，秋虫见灯入。", "dynasty": "宋代", "author": "苏轼", "instruct": "五言绝句"}
{"title": "灯", "content": "一点无多小似萤，虚堂夜静灭还明。若教安顿无风处，犹可从容到五更。", "dynasty": "宋代", "author": "潘牥", "instruct": "七言绝句"}
{"title": "春词", "content": "炉烟爇尽冷衣篝，长乐钟声半入楼。燕子不归春梦断，刺桐花月上帘钩。", "dynasty": "宋代", "author": "柴随亨", "instruct": "七言绝句"}
{"title": "落照（一作耿湋诗）", "content": "照曜天山外，飞鸦几共过。微红拂秋汉，片白透长波。影促寒汀薄，光残古木多。金霞与云气，散漫复相和。", "dynasty": "唐代", "author": "马戴", "instruct": "五言律诗"}
{"title": "秋夜", "content": "挑落寒灯一点青，方知斜月半窗明。无端一阵秋声起，唤作铜饼蟹眼鸣。", "dynasty": "宋代", "author": "杨万里", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "僎升时许同，孟马宁处后。人特诵谦光，我独知德厚。", "dynasty": "宋代", "author": "李吕", "instruct": "五言绝句"}
{"title": "贾天锡惠宝薰乞诗多以兵卫森画戟燕寝凝清香", "content": "衣篝丽纨绮，有待乃芬芳。当念真富贵，自薰知见香。", "dynasty": "宋代", "author": "黄庭坚", "instruct": "五言绝句"}
{"title": "凯歌赠参将戚公", "content": "战罢亲看海日晞，大酋流血湿龙衣。军中杀气横千丈，并作秋风一道归。", "dynasty": "明代", "author": "徐渭", "instruct": "七言绝句"}
{"title": "奉酬杨侍郎十兄见赠之作", "content": "翠羽雕虫日日新，翰林工部欲何神。自悲由瑟无弹处，今作关西门下人。", "dynasty": "唐代", "author": "窦牟", "instruct": "七言绝句"}
{"title": "蝉", "content": "天地工夫一不遗，与君声调借君緌.风栖露饱今如此，应忘当年滓浊时。", "dynasty": "唐代", "author": "罗隐", "instruct": "七言绝句"}
{"title": "溪夜", "content": "积雪消来溪水宽，满楼明月碎琅玕.渔人抛得钓筒尽，却放轻舟下急滩。", "dynasty": "唐代", "author": "崔道融", "instruct": "七言绝句"}
{"title": "风竹", "content": "戛玉寒生五夜秋，晚来风过响飕飗。自然天籁宫商叶，何必伶伦截管求。", "dynasty": "清代", "author": "许青麟", "instruct": "七言绝句"}
{"title": "古词", "content": "妾刀不断机，郎行当早归。还将机中锦，作郎身上衣。", "dynasty": "明代", "author": "高启", "instruct": "五言绝句"}
{"title": "山中吟", "content": "身在此山中，闲情薄太空。行歌白云里，白云连崆洞。", "dynasty": "宋代", "author": "陈允平", "instruct": "五言绝句"}
{"title": "鸳鸯", "content": "蘋洲花屿接江湖，头白成双得自如。春院有时描一对，日长消尽绣工夫。", "dynasty": "宋代", "author": "曹组", "instruct": "七言绝句"}
{"title": "又和", "content": "惊蓬偶驻知多幸，断雁重联惬素期。当户小山如旧识，上墙幽藓最相宜。清风不去因栽竹，隙地无多也凿池。更喜良邻有嘉树，绿阴分得近南枝。", "dynasty": "唐代", "author": "徐铉", "instruct": "七言律诗"}
{"title": "唤笙歌", "content": "露坠萎花槿，风吹败叶荷。老心欢乐少，秋眼感伤多。芳岁今如此，衰翁可奈何。犹应不如醉，试遣唤笙歌。", "dynasty": "唐代", "author": "白居易", "instruct": "五言律诗"}
{"title": "偈", "content": "半夜逾城景象虚，雪山深处觜卢都。直饶一见明星悟，已是当时不丈夫。", "dynasty": "宋代", "author": "释法淳", "instruct": "七言绝句"}
{"title": "晚望", "content": "旷望危桥上，微吟落照前。烟霞浓浸海，川岳阔连天。白鸟格不俗，孤云态可怜。终期将尔辈，归去旧江边。", "dynasty": "唐代", "author": "贯休", "instruct": "五言律诗"}
{"title": "蝉", "content": "蜕形浊污中，羽翼便翾好。秋来闲何阔，已抱寒茎槁。", "dynasty": "宋代", "author": "苏轼", "instruct": "五言绝句"}
{"title": "九老图诗", "content": "雪作须眉云作衣，辽东华表鹤双归。当时一鹤犹希有，何况今逢两令威。", "dynasty": "唐代", "author": "白居易", "instruct": "七言绝句"}
{"title": "杏花", "content": "暖气潜催次第春，梅花已谢杏花新。半开半落闲园里，何异荣枯世上人。", "dynasty": "唐代", "author": "罗隐", "instruct": "七言绝句"}
{"title": "因小儿学琴终夜不寐作", "content": "鸣鹤操音清，兴幽发性情。听琴爱夜半，明月上残更。", "dynasty": "宋代", "author": "陈子高", "instruct": "五言绝句"}
{"title": "题梅庄郭成甫瘦吟帙", "content": "梅似臞仙瘦为诗，清寒直欲不胜衣。吟成雪里调羹句，此句却令天下肥。", "dynasty": "宋代", "author": "姚勉", "instruct": "七言绝句"}
{"title": "杂感", "content": "雨霁花无几，愁多酒不支。凄凉数声笛，零乱一枰棋，蹈海言犹在，移山志未衰。何人知壮士，击筑有余悲！", "dynasty": "宋代", "author": "陆游", "instruct": "五言律诗"}
{"title": "物外杂题", "content": "粉堞临江渚，朱桥枕市楼。长吟策小蹇，又度一年秋。", "dynasty": "宋代", "author": "陆游", "instruct": "五言绝句"}
{"title": "成", "content": "枯荄没古基，駮藓蔽丰碑。向晚微风起，如闻坐啸时。", "dynasty": "唐代", "author": "权德舆", "instruct": "五言绝句"}
{"title": "归桐庐旧居寄严长史（一作章八元诗）", "content": "昨辞天子棹归舟，家在桐庐忆旧丘。三月暖时花竞发，两溪分处水争流。近闻江老传乡语，遥见家山减旅愁。或在醉中逢夜雪，怀贤应向剡川游。", "dynasty": "唐代", "author": "朱放", "instruct": "七言律诗"}
{"title": "芝草", "content": "岂如玉殿生三秀，讵有铜池出五云。陌上尧樽倾北斗，楼前舜乐动南薰。", "dynasty": "唐代", "author": "钱起", "instruct": "七言绝句"}
{"title": "加阶", "content": "二年中散似稽康，此日无功换宠光。唯有一般酬圣主，胜于东晋是文章。", "dynasty": "唐代", "author": "薛能", "instruct": "七言绝句"}
{"title": "醉公子 其四 闺情，集唐诗", "content": "袅袅城边柳。骀荡郎知否。争取最长条。相思一水遥。相思杳如梦。莫引西风动。剪蜡泪争流。残灯照卧幽。", "dynasty": "清代", "author": "董元恺", "instruct": "五言律诗"}
{"title": "北海", "content": "汉臣曾此作缧囚，茹血衣毛十九秋。鹤发半垂龙节在，不闻青史说封侯。", "dynasty": "唐代", "author": "汪遵", "instruct": "七言绝句"}
{"title": "病思", "content": "江上秋风芦荻声，鱼虾日日厌煎烹。病来作意停鲜食，留得青钱买放生。", "dynasty": "宋代", "author": "陆游", "instruct": "七言绝句"}
{"title": "颂", "content": "拨动乾坤步转移，南观北斗有谁知。金乌暮向西山急，晓逐扶桑半夜飞。", "dynasty": "宋代", "author": "释元易", "instruct": "七言绝句"}
{"title": "白鹭", "content": "江南渌水多，顾影逗轻波。落日秦云里，山高奈若何。", "dynasty": "唐代", "author": "李嘉祐", "instruct": "五言绝句"}
{"title": "莲", "content": "采茶莫掣叶，掣叶伤莲根。食子莫弃心，味苦生意存。", "dynasty": "宋代", "author": "宋自逊", "instruct": "五言绝句"}
{"title": "被责三十年蒙恩召还行在方驻跸钱塘书呈子常侍郎", "content": "三十馀年一梦同，向来朝士尽沈空。如今白首趋行阙，不是当年长乐钟。", "dynasty": "宋代", "author": "赵令畤", "instruct": "七言绝句"}
{"title": "酴醾", "content": "枕帏馀韵最清真，梦里犹来著莫人。拟借浓阴作罗幕，玉缨多处卧残春。", "dynasty": "金朝", "author": "元好问", "instruct": "七言绝句"}
{"title": "宣上人远寄和礼部王侍郎放榜后诗，因而继和", "content": "礼闱新榜动长安，九陌人人走马看。一日声名遍天下，满城桃李属春官。自吟白雪诠词赋，指示青云借羽翰。借问至公谁印可，支郎天眼定中观。", "dynasty": "唐代", "author": "刘禹锡", "instruct": "七言律诗"}
{"title": "夜归", "content": "侧侧梅寒恋客衣，市楼灯比旧年稀。酒徒歌伴凋零尽，独自吟诗月下归。", "dynasty": "宋代", "author": "周端臣", "instruct": "七言绝句"}
{"title": "晚行见梅", "content": "玉立空林一树梅，向人脉脉似怜才。微波托使为媒去，一被晚风吹又回。", "dynasty": "宋代", "author": "赵蕃", "instruct": "七言绝句"}
{"title": "奉和仆射相公酬忠武李相公见寄之作", "content": "丽藻飞来自相庭，五文相错八音清。初瞻绮色连霞色，又听金声继玉声。才出山西文与武，欢从塞北弟兼兄。白头老尹三川上，双和阳春喜复惊。", "dynasty": "唐代", "author": "令狐楚", "instruct": "七言律诗"}
{"title": "晚泊五洲诗", "content": "客行逢日暮。结缆晚洲中。戍楼因嵁险。村路入江穷。水随云度黑。山带日归红。遥怜一柱观。欲轻千里风。", "dynasty": "南北朝", "author": "阴铿", "instruct": "五言律诗"}
{"title": "镊白", "content": "昨夜庭梧满意凉，秋风不贷鬓边霜。等闲镊白了时节，书策纵横日上廊。", "dynasty": "宋代", "author": "黄公度", "instruct": "七言绝句"}
{"title": "偶书", "content": "承时偷喜负明神，务实那能得庇身。不会苍苍主何事，忍饥多是力耕人。", "dynasty": "唐代", "author": "郑谷", "instruct": "七言绝句"}
{"title": "继之尚书自余病来寄遗非一又蒙览醉吟先生…酬谢", "content": "衰残与世日相疏，惠好唯君分有馀。茶药赠多因病久，衣裳寄早及寒初。交情郑重金相似，诗韵清锵玉不如。醉傅狂言人尽笑，独知我者是尚书。", "dynasty": "唐代", "author": "白居易", "instruct": "七言律诗"}
{"title": "言怀", "content": "白鹤高飞不逐群，嵇康琴酒鲍昭文。此身未有栖归处，天下人间一片云。", "dynasty": "唐代", "author": "李群玉", "instruct": "七言绝句"}
{"title": "秋千", "content": "吾今两鬓已成丝，每每逢春独自悲。最恨秋千无力上，风流不比少年时。", "dynasty": "宋代", "author": "俞桂", "instruct": "七言绝句"}
{"title": "寄恨", "content": "秦钗枉断长条玉，蜀纸虚留小字红。死恨物情难会处，莲花不肯嫁春风。", "dynasty": "唐代", "author": "韩偓", "instruct": "七言绝句"}
{"title": "送花", "content": "纵横诗酒少年曾，老矣追欢谢不能。种出好花无用处，东邻乞与坐禅僧。", "dynasty": "金朝", "author": "刁白", "instruct": "七言绝句"}
{"title": "已亥杂诗 92", "content": "不容水部赋清愁，新拥牙旗拜列侯。我替梅花深颂祷，明年何逊守扬州。", "dynasty": "清代", "author": "龚自珍", "instruct": "七言绝句"}
{"title": "岁除对王秀才作", "content": "我惜今宵促，君愁玉漏频。岂知新岁酒，犹作异乡身。雪向寅前冻，花从子后春。到明追此会，俱是隔年人。", "dynasty": "唐代", "author": "韦庄", "instruct": "五言律诗"}
{"title": "村女", "content": "白襦女儿系青裙，东家西家世通婚。采桑饷饭无百步，至老何曾识别村！", "dynasty": "宋代", "author": "陆游", "instruct": "七言绝句"}
{"title": "咏史", "content": "万物权衡在有莘，孰称社稷与君民。君王亦有桐宫去，寄语南巢莫怨人。", "dynasty": "宋代", "author": "陈普", "instruct": "七言绝句"}
{"title": "秋夕", "content": "世间多少能诗客，谁是无愁得睡人。自我夜来霜月下，到头吟魄始终身。", "dynasty": "唐代", "author": "杜荀鹤", "instruct": "七言绝句"}
{"title": "忆昨", "content": "万里曾为汗漫游，岂知白首弄渔舟！会骑一鹤凌风去，何处人间无酒楼？", "dynasty": "宋代", "author": "陆游", "instruct": "七言绝句"}
{"title": "出塞", "content": "涿州沙上饮盘桓，看舞春风小契丹。塞雨巧催燕泪落，蒙蒙吹湿汉衣冠。", "dynasty": "宋代", "author": "王安石", "instruct": "七言绝句"}
{"title": "春晴", "content": "楚国多春雨，柴门喜晚晴。幽人临水坐，好鸟隔花鸣。野色临空阔，江流接海平。门前到溪路，今夜月分明。", "dynasty": "唐代", "author": "任翻", "instruct": "五言律诗"}
{"title": "残月", "content": "光随春漏细，影共夕烟流，若近明河没，还疑坠玉钩。", "dynasty": "宋代", "author": "寇准", "instruct": "五言绝句"}
{"title": "晚菊", "content": "青蕊重阳不堪摘，重阳已过菊方开。不将时节较早晚，且折霜蕤浸玉醅。", "dynasty": "宋代", "author": "史铸", "instruct": "七言绝句"}
{"title": "门外", "content": "门外青山列髻螺，园中花木锦成窠。惭无功业报明主，空占閒居乐事多。", "dynasty": "宋代", "author": "姜特立", "instruct": "七言绝句"}
{"title": "渔父辞", "content": "呼儿买米得新粳，渔村且喜见秋成，今朝尝新莫草草，好钓鲈鱼来煮羹。", "dynasty": "宋代", "author": "毛直方", "instruct": "七言绝句"}
{"title": "远峰", "content": "狐巘秀何似？碧莲含未开。谁将修月斧，斸取一火来。", "dynasty": "宋代", "author": "杨万里", "instruct": "五言绝句"}
{"title": "八卦山", "content": "晓登八卦山，归来读周易。掩卷一回思，山形尤历历。", "dynasty": "清代", "author": "蔡德辉", "instruct": "五言绝句"}
{"title": "幷州羊肠坂诗", "content": "三春别帝乡。五月度羊肠。本畏车轮折。翻嗟马骨伤。惊风起朔鴈。落照尽胡桑。关山定何许。徒御惨悲凉。", "dynasty": "隋代", "author": "江总", "instruct": "五言律诗"}
{"title": "脩竹", "content": "北户静无尘，萧萧玩翠筠。此时刀笔手，惭愧杀青人。", "dynasty": "宋代", "author": "宋祁", "instruct": "五言绝句"}
{"title": "洋川", "content": "华夷图上见洋川，知在青山绿水边。官闲最好游僧舍，江近应须买钓船。", "dynasty": "唐代", "author": "和凝", "instruct": "七言绝句"}
{"title": "春雨", "content": "欲布如膏势，先闻动地雷。云龙相得起，风电一时来。霢霂农桑野，冥濛杨柳台。何人待晴暖，庭有牡丹开。", "dynasty": "唐代", "author": "齐己", "instruct": "五言律诗"}
{"title": "休说", "content": "休说人间有陆沈，一樽闲待月明斟。时来不怕沧溟阔，道大却忧潢潦深。白首钓鱼应是分，青云干禄已无心。梓桐赋罢相如隐，谁为君前永夜吟。", "dynasty": "唐代", "author": "徐夤", "instruct": "七言律诗"}
{"title": "即景", "content": "李花一孤村，流水数间屋。夕阳不见人，牯牛麦中宿。", "dynasty": "明代", "author": "纪映淮", "instruct": "五言绝句"}
{"title": "闲居作", "content": "闲门微雪下，慵惰计全成。默坐便终日，孤峰只此清。身心闲少梦，杉竹冷多声。唯有西峰叟，相逢眼最明。", "dynasty": "唐代", "author": "贯休", "instruct": "五言律诗"}
{"title": "览镜", "content": "此头那可著貂蝉，瘦似骑驴孟浩然。一事比渠差省力，闭门无句与人传。", "dynasty": "宋代", "author": "陆游", "instruct": "七言绝句"}
{"title": "秋怀", "content": "轻云不动日微阴，高树无风秋色深。独听暮蝉临水坐，十年林壑阻归心。", "dynasty": "宋代", "author": "寇准", "instruct": "七言绝句"}
{"title": "牧竖", "content": "牧竖持蓑笠，逢人气傲然。卧牛吹短笛，耕却傍溪田。", "dynasty": "唐代", "author": "崔道融", "instruct": "五言绝句"}
{"title": "建康", "content": "潮平远岸草侵沙，东晋衰来最可嗟。庾舅已能窥帝室，王都还是预人家。山寒老树啼风曲，泉暖枯骸动芷牙。欲起九原看一遍，秦淮声急日西斜。", "dynasty": "唐代", "author": "罗隐", "instruct": "七言律诗"}
{"title": "刺血寄生诗", "content": "长门当日叹浮沈，一赋翻令帝宠深。岂是黄金能买客，相如曾见白头吟。", "dynasty": "明代", "author": "呼文如", "instruct": "七言绝句"}
{"title": "十离诗。鱼离池", "content": "跳跃深池四五秋，常摇朱尾弄纶钩。无端摆断芙蓉朵，不得清波更一游。", "dynasty": "唐代", "author": "薛涛", "instruct": "七言绝句"}
{"title": "送裴戡行军（一作饯裴行军赴朝命）", "content": "珠履三千醉不欢，玉人犹苦夜冰寒。送君偏有无言泪，天下关山行路难。", "dynasty": "唐代", "author": "武元衡", "instruct": "七言绝句"}
{"title": "鹭鸶", "content": "激石滩声如战鼓，翻天浪色似银山。滩惊浪打风兼雨，独立亭亭意愈闲。", "dynasty": "宋代", "author": "欧阳修", "instruct": "七言绝句"}
{"title": "有感", "content": "世间无物抵春愁，合向苍冥一哭休。四万万人齐下泪，天涯何处是神州。", "dynasty": "清代", "author": "谭嗣同", "instruct": "七言绝句"}
{"title": "赠僧", "content": "从来多是游山水，省泊禅舟月下涛。初过石桥年尚少，久辞天柱腊应高。青松带雪悬铜锡，白发如霜落铁刀。常恐画工援笔写，身长七尺有眉毫。", "dynasty": "唐代", "author": "贾岛", "instruct": "七言律诗"}
{"title": "七夕", "content": "今日云軿渡鹊桥，应非脉脉与迢迢。家人竞喜开妆镜，月下穿针拜九霄。", "dynasty": "唐代", "author": "权德舆", "instruct": "七言绝句"}
{"title": "解闷", "content": "人生都几日，一半是离忧。但有尊中物，从他万事休。", "dynasty": "唐代", "author": "卢仝", "instruct": "五言绝句"}
{"title": "秋思", "content": "眼明尚见蝇头字，暑退初亲雁足灯。历历胸中千载事，莫将轻比住庵僧。", "dynasty": "宋代", "author": "陆游", "instruct": "七言绝句"}
{"title": "苕溪", "content": "晚立苕溪溪上头，往来无数采菱舟。采菱归去明朝卖，安识人闻乐与愁。", "dynasty": "宋代", "author": "杜耒", "instruct": "七言绝句"}
{"title": "昨夜", "content": "不辞鶗鴂妒年芳，但惜流尘暗烛房。昨夜西池凉露满，桂花吹断月中香。", "dynasty": "唐代", "author": "李商隐", "instruct": "七言绝句"}
{"title": "嘲蜂", "content": "薰笼供药较香些，引得蜂儿绕室哗。笑死老夫缘底事，蜂儿专用鼻看花。", "dynasty": "宋代", "author": "杨万里", "instruct": "七言绝句"}
{"title": "河南王尹初到，以诗代书先问之", "content": "别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。", "dynasty": "唐代", "author": "白居易", "instruct": "五言律诗"}
{"title": "除夜", "content": "病眼少眠非守岁，老心多感又临春。火销灯尽天明后，便是平头六十人。", "dynasty": "唐代", "author": "白居易", "instruct": "七言绝句"}
{"title": "自解", "content": "四十头颅已可知，残年至此复何为？著书不直一杯水，看镜空添千缕丝。达宦独骄儒作戏，後生速化吏为师。有冠当挂无余说，但恨衰翁见事迟。", "dynasty": "宋代", "author": "陆游", "instruct": "七言律诗"}
{"title": "句", "content": "先生自舞琴。波上人如潘玉儿，掌中花似赵飞燕。（《采莲曲》，以上并见《乐书》）", "dynasty": "唐代", "author": "和凝", "instruct": "七言绝句"}
{"title": "喜雪", "content": "长爱谢家能咏雪，今朝见雪亦狂歌。杨花道即偷人句，不那杨花似雪何。", "dynasty": "唐代", "author": "徐凝", "instruct": "七言绝句"}
{"title": "石兰", "content": "言石曾非石上生，名兰乃是兰之类。疗疴炎帝与书功，纫佩楚臣空有意。", "dynasty": "宋代", "author": "梅尧臣", "instruct": "七言绝句"}
{"title": "壬子偶题", "content": "黄尘投老倦匆匆，故绕盆池种水红。落日欹眠何所忆，江湖秋梦橹声中。", "dynasty": "宋代", "author": "王安石", "instruct": "七言绝句"}
{"title": "咏云", "content": "彩云惊岁晚，缭绕孤山头。散作五般色，凝为一段愁。影虽沉涧底，形在天际游。风动必飞去，不应长此留。", "dynasty": "唐代", "author": "李邕", "instruct": "五言律诗"}
{"title": "十二时颂", "content": "酉时红日下西山，草屋柴门及早关。几个老乌松顶薄，清晨飞去夜方还。", "dynasty": "元代", "author": "梵琦", "instruct": "七言绝句"}
{"title": "闰十一月东行腊月立春夜秀州船场玩月甲辰正", "content": "鸦声欲断雉声起，柳眼已青桑眼黄。故乡春事正如许，春事只缘思故乡。", "dynasty": "宋代", "author": "汪莘", "instruct": "七言绝句"}
{"title": "光启四年春戊申（一作归王官次年作）", "content": "乱后烧残数架书，峰前犹自恋吾庐。忘机渐喜逢人少，览镜空怜待鹤疏。孤屿池痕春涨满，小阑花韵午晴初。酣歌自适逃名久，不必门多长者车。", "dynasty": "唐代", "author": "司空图", "instruct": "七言律诗"}
{"title": "风", "content": "落日生蘋末，摇扬遍远林。带花疑凤舞，向竹似龙吟。月动临秋扇，松清入夜琴。若至兰台下，还拂楚王襟。", "dynasty": "唐代", "author": "李峤", "instruct": "五言律诗"}
{"title": "咏史", "content": "尚有绨袍赠，应怜范叔寒。不知天下士，犹作布衣看。", "dynasty": "唐代", "author": "高适", "instruct": "五言绝句"}
{"title": "楚翁别五年丙午四月来山中风雨数日因话旧作", "content": "五载期君君不来，悠悠世路忽相猜。从今无事长相见，纵使百年能几回。", "dynasty": "宋代", "author": "黎廷瑞", "instruct": "七言绝句"}
{"title": "李广", "content": "李广才非卫霍俦，孝文能鉴不能收。君王未是忘征战，何待高皇万户侯。", "dynasty": "宋代", "author": "张耒", "instruct": "七言绝句"}
{"title": "远望", "content": "长为乡思侵，望极即沾襟。不是前山色，能伤愁客心。平芜连海尽，独树隐云深。况复斜阳外，分明有去禽。", "dynasty": "唐代", "author": "崔涂", "instruct": "五言律诗"}
{"title": "早春", "content": "新历才将半纸开，小庭犹聚爆竿灰。偏憎杨柳难钤辖，又惹东风意绪来。", "dynasty": "唐代", "author": "来鹄", "instruct": "七言绝句"}
{"title": "咏雾", "content": "氤氲起洞壑，遥裔匝平畴。乍似含龙剑，还疑映蜃楼。拂林随雨密，度径带烟浮。方谢公超步，终从彦辅游。", "dynasty": "唐代", "author": "苏味道", "instruct": "五言律诗"}
{"title": "漫题", "content": "无宦无名拘逸兴，有歌有酒任他乡。看看万里休征戍，莫向新词寄断肠。", "dynasty": "唐代", "author": "司空图", "instruct": "七言绝句"}
{"title": "无题", "content": "金鞭朱弹忆春游，万里桥东罨画楼。梦倩晓风吹不去，书凭春雁寄无由。镜中颜鬓今如此，幕下朋俦好在不？箧有吴牋三万个，拟将细字写新愁。", "dynasty": "宋代", "author": "陆游", "instruct": "七言律诗"}
{"title": "十月二十八日夜鸡初鸣时梦与数女仙遇其一作", "content": "虹作飞桥蜃吐楼，群仙来赋海山秋。玉姝定自多才思，更与人间替说愁。", "dynasty": "宋代", "author": "陆游", "instruct": "七言绝句"}
{"title": "杂兴", "content": "冰壶冷浸玉芙蕖，三伏炎蒸一点无。净洗砚池瀦墨渖。乘凉要答故人书。", "dynasty": "宋代", "author": "陆游", "instruct": "七言绝句"}
{"title": "兰", "content": "虚室重招寻，忘言契断金。英浮汉家酒，雪俪楚王琴。广殿轻香发，高台远吹吟。河汾应擢秀，谁肯访山阴。", "dynasty": "唐代", "author": "李峤", "instruct": "五言律诗"}
{"title": "延康吟", "content": "寄居延寿里，为与延康邻。不爱延康里，爱此里中人。人非十年故，人非九族亲。人有不朽语，得之烟山春。", "dynasty": "唐代", "author": "贾岛", "instruct": "五言律诗"}
{"title": "古意", "content": "挽住紫游缰，听侬说恨长。若教侬尽说，多恐断君肠。", "dynasty": "明代", "author": "张乔", "instruct": "五言绝句"}
{"title": "桐庐", "content": "桐庐道上雪花飞，一客骑驴觅雪诗。亦有扁舟蓑笠兴，江行却怕子陵知。", "dynasty": "宋代", "author": "刘克庄", "instruct": "七言绝句"}
{"title": "早晴闻啼鸟作", "content": "侧岭横峰面面同，雾空烟扫鸟声中。丁宁不用忧泥滑，珍重提壶屡劝翁。", "dynasty": "宋代", "author": "赵蕃", "instruct": "七言绝句"}
{"title": "凉思", "content": "松间小槛接波平，月淡烟沉暑气清。半夜水禽栖不定，绿荷风动露珠倾。", "dynasty": "唐代", "author": "吴融", "instruct": "七言绝句"}
{"title": "寄兄", "content": "江南江北来，昨夜同枝宿。平明一声起，回顾已极目。", "dynasty": "宋代", "author": "吕希纯", "instruct": "五言绝句"}
{"title": "忆梅", "content": "定定住天涯，依依向物华。寒梅最堪恨，常作去年花。", "dynasty": "唐代", "author": "李商隐", "instruct": "五言绝句"}
{"title": "渔父", "content": "雪色髭须一老翁。欲将短棹拨长空。微有雨，正无风。宜在五湖烟水中。", "dynasty": "元代", "author": "吴镇", "instruct": "七言绝句"}
{"title": "牡丹", "content": "桃时杏日不争浓，叶帐阴成始放红。晓艳远分金掌露，暮香深惹玉堂风。名移兰杜千年后，贵擅笙歌百醉中。如梦如仙忽零落，暮霞何处绿屏空。", "dynasty": "唐代", "author": "韩琮", "instruct": "七言律诗"}
{"title": "秋兴", "content": "数声新雁夜初长，晓起开门衣袂凉。篱菊褪黄秋兴懒，瓦沟财试一痕霜。", "dynasty": "宋代", "author": "高翥", "instruct": "七言绝句"}
{"title": "将离江上作", "content": "白衣归树下，青草恋江边。三楚足深隐，五陵多少年。寂寥闻蜀魄，清绝怨湘弦。岐路在何处，西行心渺然。", "dynasty": "唐代", "author": "张乔", "instruct": "五言律诗"}
{"title": "李太舍池上玩红薇醉题", "content": "花低池小水泙泙，花落池心片片轻。酩酊不能羞白鬓，颠狂犹自眷红英。乍为旅客颜常厚，每见同人眼暂明。京洛园林归未得，天涯相顾一含情。", "dynasty": "唐代", "author": "韩偓", "instruct": "七言律诗"}
{"title": "偶然作", "content": "蝉声引出石中蛩，寂寞门扃叶数重。谁道思山心不切，等闲尽出两三峰。", "dynasty": "唐代", "author": "贯休", "instruct": "七言绝句"}
{"title": "九日", "content": "倒尽鸱夷酒更沽，西风吹兴渺江湖。客中剩喜身强健，岁岁秋香看紫萸。", "dynasty": "宋代", "author": "武衍", "instruct": "七言绝句"}
{"title": "闻雁", "content": "秋风萧瑟静埃氛，边雁迎风响咽群。瀚海应嫌霜下早，湘川偏爱草初薰。芦洲宿处依沙岸，榆塞飞时度晚云。何处最添羁客恨，竹窗残月酒醒闻。", "dynasty": "唐代", "author": "卢汝弼", "instruct": "七言律诗"}
{"title": "题刑部马员外修行里南街新居", "content": "帝里谁无宅，青山只属君。闲窗连竹色，幽砌上苔文。远近高低树，东西南北云。朝朝常独见，免被四邻分。", "dynasty": "唐代", "author": "姚合", "instruct": "五言律诗"}
{"title": "楼上", "content": "楼上何人吹玉箫，数声和月伴春宵。断肠唤起江南梦，愁绝寒梅酒半销。", "dynasty": "宋代", "author": "葛起耕", "instruct": "七言绝句"}
{"title": "春雨未霁有载歌姬游道场山者", "content": "濛濛烟雨暗空山，骄马行春翠袖寒。待得春风捲云幕，却愁春色又阑珊。", "dynasty": "宋代", "author": "杨冠卿", "instruct": "七言绝句"}
{"title": "重题", "content": "晚日临寒渚，微风发棹讴。凤池波自阔，鱼水运难留。亭古思宏栋，川长忆夜舟。想公高世志，只似冶城游。", "dynasty": "唐代", "author": "李德裕", "instruct": "五言律诗"}
{"title": "无题", "content": "人间百卉凋零地，犹有西风自在留。斜日丹枫相映好，无端一叶搅清秋。", "dynasty": "当代", "author": "卢青山", "instruct": "七言绝句"}
{"title": "闻角", "content": "河白如银天淡青，角声中有玉关情。早知送老桑麻野，悔失安西万里行。", "dynasty": "宋代", "author": "陆游", "instruct": "七言绝句"}
{"title": "静院", "content": "花院相重点破苔，谁心肯此话心灰。好风时傍疏篁起，幽鸟晚从何处来。笔砚兴狂师沈谢，香灯魂断忆宗雷。浮生已问空王了，箭急光阴一任催。", "dynasty": "唐代", "author": "齐己", "instruct": "七言律诗"}
{"title": "立春谢司法有诗次韵", "content": "草亭亦欲识诗葩，连夜开将雪树花。清处尽强陶学士，不关羔酒与龙茶。", "dynasty": "宋代", "author": "方岳", "instruct": "七言绝句"}
{"title": "枯梅", "content": "樛枝半著古苔痕，万斛寒香一点春。总为古今吟不尽，十分清瘦似诗人。", "dynasty": "宋代", "author": "史文卿", "instruct": "七言绝句"}
{"title": "神龙中自容山追入上诗", "content": "无事向容山，今日向东都。陛下敕进来，令作右金吾。", "dynasty": "唐代", "author": "权龙襄", "instruct": "五言绝句"}
{"title": "新月", "content": "禁鼓楼头第一敲，弯弯新月上林梢。谁家宝镜新磨出，玉匣参差盖未交。", "dynasty": "宋代", "author": "王禹偁", "instruct": "七言绝句"}
{"title": "元夕", "content": "不夜城中陆地莲，小梅初破月初圆。新年第一佳时节，谁肯如翁闭户眠？", "dynasty": "宋代", "author": "范成大", "instruct": "七言绝句"}
{"title": "象人", "content": "被色空成象，观空色异真。自悲人是假，那复假为人。", "dynasty": "唐代", "author": "元稹", "instruct": "五言绝句"}
{"title": "固城", "content": "柳棬凉罐汲泉遥，味苦仍咸似海潮。却忆径山龙井水，一杯洗眼洞层霄。", "dynasty": "宋代", "author": "范成大", "instruct": "七言绝句"}
{"title": "品画", "content": "品画先神韵，论诗重性情。蛟龙生气尽，不若鼠横行。", "dynasty": "清代", "author": "袁枚", "instruct": "五言绝句"}
{"title": "雨後行郡圃", "content": "雨余行脚古城隈，为爱危亭首屡回。无数菊苗齐老去，多时花径不曾来。", "dynasty": "宋代", "author": "杨万里", "instruct": "七言绝句"}
{"title": "闰三月", "content": "三年皆一闰，此闰胜常时。莫怪花开晚，都缘春尽迟。节分炎气近，律应蕙风移。梦得成胡蝶，芳菲幸不遗。", "dynasty": "唐代", "author": "刘威", "instruct": "五言律诗"}
{"title": "水仙谣", "content": "水客夜骑红鲤鱼，赤鸾双鹤蓬瀛书。轻尘不起雨新霁，万里孤光含碧虚。露魄冠轻见云发，寒丝七炷香泉咽。夜深天碧乱山姿，光碎平波满船月。", "dynasty": "唐代", "author": "温庭筠", "instruct": "七言律诗"}
{"title": "边情", "content": "穷荒始得静天骄，又说天兵拟渡辽。圣主尚嫌蕃界近，将军莫恨汉庭遥。草枯朔野春难发，冰结河源夏半销。惆怅临戎皆效国，岂无人似霍嫖姚。", "dynasty": "唐代", "author": "张蠙", "instruct": "七言律诗"}
{"title": "睢水", "content": "一战填河拥汉屯，拔山意气已鲸吞。直南即是阴陵路，兵果难将胜负论。", "dynasty": "宋代", "author": "范成大", "instruct": "七言绝句"}
{"title": "东居 四", "content": "翡翠流苏白玉钩，夜凉如水待牵牛。知否去年人去后，枕函红泪至今流。", "dynasty": "近代", "author": "苏曼殊", "instruct": "七言绝句"}
{"title": "寒雀", "content": "百千寒雀下空庭，小集梅梢话晚晴。特地作团喧杀我，忽然惊散寂无声。", "dynasty": "宋代", "author": "杨万里", "instruct": "七言绝句"}
{"title": "渔者", "content": "瑟瑟风吹鬓发飞，自将莎草补蓑衣。小船撑入芦花去，家在溪边多不归。", "dynasty": "宋代", "author": "徐照", "instruct": "七言绝句"}
{"title": "村酒", "content": "乱山落日渔歌长，平畴远风粳稻香。酒旗摇摇截官道，归家未迟君试尝。", "dynasty": "宋代", "author": "陆游", "instruct": "七言绝句"}
{"title": "夏昼偶作", "content": "南州溽暑醉如酒，隐几熟眠开北牖。日午独觉无馀声，山童隔竹敲茶臼。", "dynasty": "唐代", "author": "柳宗元", "instruct": "七言绝句"}
{"title": "九月晦日作", "content": "炊烟漠漠衡门寂，寒日昏昏倦鸟还。数树丹枫映苍桧，天工解作范宽山。", "dynasty": "宋代", "author": "陆游", "instruct": "七言绝句"}
{"title": "衡门", "content": "衡门日晏晚鸡鸣，下舍人归半掩扃。邑犬无声山郭静，暮天寒月拨云生。", "dynasty": "宋代", "author": "张耒", "instruct": "七言绝句"}
{"title": "捣衣", "content": "日暮远天青，霜风入后庭。洞房寒未掩，砧杵夜泠泠。", "dynasty": "唐代", "author": "沈宇", "instruct": "五言绝句"}
{"title": "简陈择之索诗", "content": "游山闻说多诗句，久已传抄听小胥。屡戒譍门老马走，门前驿弟不为疏。", "dynasty": "宋代", "author": "赵蕃", "instruct": "七言绝句"}
{"title": "口占", "content": "非神亦非仙，非术亦非幻。天地有终穷，桑田几迁变。身固非我有，财亦何足恋。曷不从吾游，骑鲸腾汗漫。", "dynasty": "唐代", "author": "吕岩", "instruct": "五言律诗"}
{"title": "梅", "content": "天赐胭脂一抹腮，盘中磊落笛中哀。虽然未得和羹便，曾与将军止渴来。", "dynasty": "唐代", "author": "罗隐", "instruct": "七言绝句"}
{"title": "芙蓉", "content": "云袂飘摇翠佩环，仙姿绰约紫霞冠。虽然谪在西风里，合作人间小牡丹。", "dynasty": "宋代", "author": "卢梅坡", "instruct": "七言绝句"}
{"title": "蜀僧宗杰来乞诗三日不去作长句送之", "content": "看遍东南数十州，寄船却泝蜀江秋。孤云两角山亡恙，斗米三钱路不忧。万里得诗长揖去，它年挈笠再来不？放翁烂醉寻常事，莫笑黄花插满头。", "dynasty": "宋代", "author": "陆游", "instruct": "七言律诗"}
{"title": "晚风", "content": "晚日暄温稍霁威，晚风豪横大相欺。作寒作冷何须怒？来日一霜谁不知。", "dynasty": "宋代", "author": "杨万里", "instruct": "七言绝句"}
{"title": "桑图", "content": "桑出罗兮柘出绫，绫罗妆束出娉婷。娉婷红粉歌金缕，歌与桃花柳絮听。", "dynasty": "明代", "author": "唐寅", "instruct": "七言绝句"}
{"title": "李伯时画十古图郑尚明作诗诗辞多振绝因为同赋 醉山简", "content": "倒载山公岂酒狂，群儿拍手岘山旁。汗青等是虚填耳，不把云台唤酒乡。", "dynasty": "宋代", "author": "刘子翚", "instruct": "七言绝句"}
{"title": "春日诗", "content": "水苔宜溜色。山樱助落晖。浴鸟沉还戏。飘花度不归。", "dynasty": "隋代", "author": "江总", "instruct": "五言绝句"}
{"title": "偈", "content": "昨日罗刹心，今朝菩萨面。罗刹与菩萨，不隔一条线。", "dynasty": "宋代", "author": "释显嵩", "instruct": "五言绝句"}
{"title": "酬张秘监阁老喜太常中书二阁老与德舆同日迁官…之作", "content": "珠树共飞栖，分封受紫泥。正名推五字，贵仕仰三珪。继组心知忝，腰章事颇齐。蓬山有佳句，喜气在新题。", "dynasty": "唐代", "author": "权德舆", "instruct": "五言律诗"}
{"title": "记梦", "content": "父兄诲我髧髦初，老不成名鬓发疏。纸账铁檠风雪夜，梦中犹诵小时书。", "dynasty": "宋代", "author": "刘克庄", "instruct": "七言绝句"}
{"title": "南亭", "content": "晚衙初散吏人归，独立南亭着道衣。浅酒小诗聊自乐，此心浑欲外轻肥。", "dynasty": "宋代", "author": "文同", "instruct": "七言绝句"}
{"title": "绿阴亭自唐时有之到今五百年卢肇二三公题诗", "content": "远山横碧一溪清，白鸟飞边落照明。吏散庭阶一无事，绿阴亭上又诗成。", "dynasty": "宋代", "author": "戴复古", "instruct": "七言绝句"}
{"title": "别韦洵美诗", "content": "妾闭闲房君路岐，妾心君恨两依依。神魂倘遇巫娥伴，犹逐朝云暮雨归。", "dynasty": "唐代", "author": "崔素娥", "instruct": "七言绝句"}
{"title": "菊", "content": "飒飒金风度，嫣嫣秋色妍。白衣还自至，青女更相怜。", "dynasty": "明代", "author": "王谷祥", "instruct": "五言绝句"}
{"title": "临行别单景山", "content": "我衰已分龟头缩，君健方知鹤翅掀。早韭晚菘冬芋粟，尚能时节候高轩。", "dynasty": "宋代", "author": "陈著", "instruct": "七言绝句"}
{"title": "苦雨", "content": "江昏山半晴，南阻绝人行。葭菼连云色，松杉共雨声。早秋仍燕舞，深夜更鼍鸣。为报迷津客，讹言未可轻。", "dynasty": "唐代", "author": "姚合", "instruct": "五言律诗"}
{"title": "和张功父梅诗十绝句", "content": "横斜影里惜花残，忘却人间一鼠肝。莫怨梅残看不足，请君明岁早来看。", "dynasty": "宋代", "author": "杨万里", "instruct": "七言绝句"}
{"title": "冯阁老处见与严郎中酬和诗，因戏赠绝句", "content": "乍来天上宜清净，不用回头望故山。纵有旧游君莫忆，尘心起即堕人间。", "dynasty": "唐代", "author": "白居易", "instruct": "七言绝句"}
{"title": "送僧", "content": "客行皆有为，师去是闲游。野望携金策，禅栖寄石楼。山深松翠冷，潭静菊花秋。几处题青壁，袈裟溅瀑流。", "dynasty": "唐代", "author": "朱庆馀", "instruct": "五言律诗"}
{"title": "高荷", "content": "种藕百馀根，高荷才四叶。飐闪碧云扇，团圆青玉叠。亭亭自抬举，鼎鼎难藏擫.不学著水荃，一生长怗怗.", "dynasty": "唐代", "author": "元稹", "instruct": "五言律诗"}
{"title": "金陵", "content": "金陵陈迹老莓苔，南北游人自往来。最忆春风石城坞，家家桃杏过墙开。", "dynasty": "宋代", "author": "王安石", "instruct": "七言绝句"}
{"title": "晒衣", "content": "亭午晒衣晡褶衣，柳箱布襆自携归。妻孥相笑还相问，赤脚苍头更阿谁。", "dynasty": "宋代", "author": "杨万里", "instruct": "七言绝句"}
{"title": "漫书", "content": "蒲葵两钱扇，漫写未嫌轻。老媪持将去，无端色不平。", "dynasty": "宋代", "author": "梅尧臣", "instruct": "五言绝句"}
{"title": "后江行十绝", "content": "叫着渔郎急掉头，一声别浦听莲讴。山遥水远应同趣，我亦青帘问酒楼。", "dynasty": "宋代", "author": "岳珂", "instruct": "七言绝句"}
{"title": "春吟四绝", "content": "香鼎灰寒午梦回，閒情谁与梦徘徊。杖藜信步穿幽径，一阵野芳何处来。", "dynasty": "宋代", "author": "张榘", "instruct": "七言绝句"}
{"title": "至鄂期年以饟事不给於诗己亥夏五廿有八日始", "content": "昌黎久原列三王，我亦曾亲翰墨香。惜别依依重回首，棠矶风月更思量。", "dynasty": "宋代", "author": "岳珂", "instruct": "七言绝句"}
{"title": "到秋", "content": "扇风淅沥簟流离，万里南云滞所思。守到清秋还寂寞，叶丹苔碧闭门时。", "dynasty": "唐代", "author": "李商隐", "instruct": "七言绝句"}
{"title": "句", "content": "石静如开镜，山高若耸莲。笋竿抽玉管，花蔓缀金钿。。", "dynasty": "唐代", "author": "元晦", "instruct": "五言绝句"}
{"title": "边游", "content": "古镇门前去，长安路在东。天寒明堠火，日晚裂旗风。塞馆皆无事，儒装亦有弓。防秋故乡卒，暂喜语音同。", "dynasty": "唐代", "author": "项斯", "instruct": "五言律诗"}
{"title": "紫菊", "content": "秋野间花是绣铺，佳名得自北人呼。若教尼父当时见，应恶纷纷色乱朱。", "dynasty": "宋代", "author": "史铸", "instruct": "七言绝句"}
{"title": "咏烛诗", "content": "堂中绮罗人。席上歌舞儿。待我光泛滟。为君照参差。", "dynasty": "南北朝", "author": "萧衍", "instruct": "五言绝句"}
{"title": "宫词", "content": "长乐宫连上苑春，玉楼金殿艳歌新。君门一入无由出，唯有宫莺得见人。", "dynasty": "唐代", "author": "顾况", "instruct": "七言绝句"}
{"title": "金陵", "content": "始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是，云外即乔林。", "dynasty": "唐代", "author": "杜牧", "instruct": "五言律诗"}
{"title": "景仁思归雨未克行以诗留之", "content": "嘉客念归程，泥深未可行。今朝阴又重，春雨亦多情。", "dynasty": "宋代", "author": "司马光", "instruct": "五言绝句"}
{"title": "寒食相将诸子游翟得园十诗", "content": "鹿葱旧种菊新栽，幽径深行忘却回。忽有野香寻不得，兰於石背一花閞。", "dynasty": "宋代", "author": "杨万里", "instruct": "七言绝句"}
{"title": "赴南中题褚少府湖上亭子（一作李嘉祐诗）", "content": "种田东郭傍春陂，万事无情把钓丝。绿竹放侵行径里，青山常对卷帘时。纷纷花落门空闭，寂寂莺啼日更迟。从此别君千万里，白云流水忆佳期。", "dynasty": "唐代", "author": "刘长卿", "instruct": "七言律诗"}
{"title": "红梅 十五", "content": "仙子归来逸兴赊，梦中犹说旧繁华。春风转首情何已？却向江南认杏花。", "dynasty": "元代", "author": "王冕", "instruct": "七言绝句"}
{"title": "相和歌辞。中妇织流黄", "content": "寒闺织素锦，含怨敛双蛾。综新交缕涩，经脆断丝多。衣香逐举袖，钏动应鸣梭。还恐裁缝罢，无信达交河。", "dynasty": "唐代", "author": "虞世南", "instruct": "五言律诗"}
{"title": "狎鸥亭诗", "content": "海雁桥边绿水深，绝无尘土近花阴。忘机不管人知否，自有溪鸥信此心。", "dynasty": "宋代", "author": "夏竦", "instruct": "七言绝句"}
{"title": "春寒", "content": "林风溪雨弄春阴，古屋凝寒午更深。烟火萧条人迹断，自笼双袖听新禽。", "dynasty": "明代", "author": "王人鉴", "instruct": "七言绝句"}
{"title": "送陆拾遗祗召赴行在", "content": "鹓鹭承新命，翻飞入汉庭。歌诗能合雅，献纳每论经。月晓蜀江迥，猿啼楚树青。幸因焚草暇，书札访沈冥。", "dynasty": "唐代", "author": "权德舆", "instruct": "五言律诗"}
{"title": "舞曲歌辞。屈柘词", "content": "杨柳萦桥绿，玫瑰拂地红。绣衫金騕褭，花髻玉珑璁。宿雨香潜润，春流水暗通。画楼初梦断，晴日照湘风。", "dynasty": "唐代", "author": "温庭筠", "instruct": "五言律诗"}
{"title": "题砚", "content": "吾砚平生极自珍，涂云抹月发清新。临归携就西湖洗，不受东华一点尘。", "dynasty": "宋代", "author": "刘克庄", "instruct": "七言绝句"}
{"title": "秋峡", "content": "江涛万古峡，肺气久衰翁。不寐防巴虎，全生狎楚童。衣裳垂素发，门巷落丹枫。常怪商山老，兼存翊赞功。", "dynasty": "唐代", "author": "杜甫", "instruct": "五言律诗"}
{"title": "小园", "content": "历尽危机歇尽狂，残年惟有付耕桑。麦秋天气朝朝变，蚕月人家处处忙。", "dynasty": "宋代", "author": "陆游", "instruct": "七言绝句"}
{"title": "盛衰吟", "content": "势盛举头方偃蹇，气衰旋踵却嗟吁。厚诬天下称贤者，天下何尝可厚诬。", "dynasty": "宋代", "author": "邵雍", "instruct": "七言绝句"}
{"title": "松声", "content": "哦诗口角恰微鸣，唤得风从月胁生。端为先生醒醉耳，绕山搜出万松声。", "dynasty": "宋代", "author": "杨万里", "instruct": "七言绝句"}
{"title": "赋得春荻诗", "content": "翠菼玉池前，遥映江南莲。非秋无有眊，未烧不生烟。", "dynasty": "南北朝", "author": "萧绎", "instruct": "五言绝句"}
{"title": "大风", "content": "飓母从来海若家，青天白地忽飞沙。烦将残暑驱除尽，只莫颠狂损稻花。", "dynasty": "宋代", "author": "范成大", "instruct": "七言绝句"}
{"title": "病疮", "content": "门有医来往，庭无客送迎。病销谈笑兴，老足叹嗟声。鹤伴临池立，人扶下砌行。脚疮春断酒，那得有心情。", "dynasty": "唐代", "author": "白居易", "instruct": "五言律诗"}
{"title": "赠元九侍御文石枕以诗奖之", "content": "文章似锦气如虹，宜荐华簪绿殿中。纵使凉飙生旦夕，犹堪拂拭愈头风。", "dynasty": "唐代", "author": "刘禹锡", "instruct": "七言绝句"}
{"title": "樵夫", "content": "一担乾柴古渡头，盘缠一日颇优游。归来涧底磨刀斧，又作全家明日谋。", "dynasty": "宋代", "author": "萧德藻", "instruct": "七言绝句"}
{"title": "三月三日上忠襄坟，因之行散，得十绝句", "content": "草藉轮蹄翠织成，花围巷陌锦韪屏。早来指点游人处，今在游人行处行。", "dynasty": "宋代", "author": "杨万里", "instruct": "七言绝句"}
{"title": "游边", "content": "边云四顾浓，饥马嗅枯丛。万里八九月，一身西北风。偷营天正黑，战地雪多红。昨夜东归梦，桃花暖色中。", "dynasty": "唐代", "author": "栖蟾", "instruct": "五言律诗"}
{"title": "采莲", "content": "蘸水朱扉不上关，采莲小舫夜深还。一樽何处无风月，自是人生苦欠闲。", "dynasty": "宋代", "author": "陆游", "instruct": "七言绝句"}
{"title": "闻蝉", "content": "一声初应候，万木已西风。偏感异乡客，先于离塞鸿。日斜金谷静，雨过石城空。此处不堪听，萧条千古同。", "dynasty": "唐代", "author": "廖凝", "instruct": "五言律诗"}
{"title": "早发", "content": "野店星河在，行人道路长。孤灯怜宿处，斜月厌新装。草色多寒露，虫声似故乡。清秋无限恨，残菊过重阳。", "dynasty": "唐代", "author": "李郢", "instruct": "五言律诗"}
{"title": "东城", "content": "野店桃花红粉姿，陌头杨柳绿烟丝。不因送客东城去，过却春光总不知。", "dynasty": "元代", "author": "赵孟頫", "instruct": "七言绝句"}
{"title": "偶成", "content": "莫钭爱敬复雕镌，一片真纯得自全。待得将心去钩索，旋栽荆棘向芝田。", "dynasty": "宋代", "author": "曹彦约", "instruct": "七言绝句"}
{"title": "柳絮", "content": "孤负当年咏雪人，沾泥糁径总成尘。却怜一样风吹去，偏是飞花堕锦茵。", "dynasty": "清代", "author": "李基和", "instruct": "七言绝句"}
{"title": "和孔周翰二绝 其一 再观邸园留题", "content": "小园香雾晓蒙笼，醉守狂词未必工。鲁叟录《诗》应有取，曲收彤管《邶、鄘风》。", "dynasty": "宋代", "author": "苏轼", "instruct": "七言绝句"}
{"title": "感怀", "content": "秋风落叶正堪悲，黄菊残花欲待谁。水近偏逢寒气早，山深常见日光迟。愁中卜命看周易，梦里招魂读楚词。自笑不如湘浦雁，飞来即是北归时。", "dynasty": "唐代", "author": "刘长卿", "instruct": "七言律诗"}
{"title": "仲春溪行即事", "content": "竹外夭桃分外明，一枝折得绕溪行。春风谁道全无主，胡蝶飞来花上争。", "dynasty": "宋代", "author": "汪莘", "instruct": "七言绝句"}
{"title": "假日", "content": "素琴弦断酒瓶空，倚坐欹眠日已中。谁向刘灵天幕内，更当陶令北窗风。", "dynasty": "唐代", "author": "李商隐", "instruct": "七言绝句"}
{"title": "即事", "content": "抱杖立溪口，迎秋看塞门。连山互苍翠，二水各清浑。笛发孤烟戍，鸦归夕照村。萋萋芳草色，终是忆王孙。", "dynasty": "唐代", "author": "喻凫", "instruct": "五言律诗"}
{"title": "晚行后园见菊戏宜莆", "content": "野菊荒无数，班班初见花。径须求一醉，度遣问东家。", "dynasty": "宋代", "author": "司马光", "instruct": "五言绝句"}
{"title": "绝句", "content": "斫水水可断，续弦弦可完。如何郑公客，不作百年看。", "dynasty": "宋代", "author": "陈师道", "instruct": "五言绝句"}
{"title": "二辛夷", "content": "狂吟辞舞双白鹤，霜翎玉羽纷纷落。空庭向晚春雨微，却敛寒香抱瑶萼。", "dynasty": "唐代", "author": "李群玉", "instruct": "七言绝句"}
{"title": "答裴迪辋口遇雨忆终南山之作", "content": "淼淼寒流广，苍苍秋雨晦。君问终南山，心知白云外。", "dynasty": "唐代", "author": "王维", "instruct": "五言绝句"}
{"title": "偈", "content": "一水吞空远，三峰峭壁危。猊台重拂拭，共喜主人归。", "dynasty": "宋代", "author": "僧某", "instruct": "五言绝句"}
{"title": "送春", "content": "勿言春尽春还至，少壮看花复几回。今日已从愁里去，明年更莫共愁来。", "dynasty": "唐代", "author": "雍陶", "instruct": "七言绝句"}
{"title": "皋桥", "content": "皋桥依旧绿杨中，闾里犹生隐士风。唯我到来居上馆，不知何道胜梁鸿。", "dynasty": "唐代", "author": "皮日休", "instruct": "七言绝句"}
{"title": "游子", "content": "萱草生堂阶，游子行天涯。慈亲倚堂门，不见萱草花。", "dynasty": "唐代", "author": "孟郊", "instruct": "五言绝句"}
{"title": "折杨柳歌辞", "content": "健儿须快马，快马须健儿。跸[1]跋黄尘下，然后别雄雌。", "dynasty": "宋代", "author": "佚名", "instruct": "五言绝句"}
{"title": "奉和随王殿下诗 九", "content": "肃景游清都。修簪侍兰室。累榭疎远风。度庭丽朝日。穆穆神仪静。愔愔道言密。一飡击灵表。无吝科年历。", "dynasty": "南北朝", "author": "谢朓", "instruct": "五言律诗"}
{"title": "新秋", "content": "旦暮已凄凉，离人远思忙。夏衣临晓薄，秋影入檐长。前事风随扇，归心燕在梁。殷勤寄牛女，河汉正相望。", "dynasty": "唐代", "author": "元稹", "instruct": "五言律诗"}
{"title": "梅花", "content": "冻云垂垂雪欲落，雨涩风悭如此寒。分折南枝与君着，老夫自要北枝年", "dynasty": "宋代", "author": "刘过", "instruct": "七言绝句"}
{"title": "和丁助教塞上吟", "content": "哭雪复吟雪，广文丁夫子。江南万里寒，曾未及如此。整顿气候谁，言从生灵始。无令恻隐者，哀哀不能已。", "dynasty": "唐代", "author": "孟郊", "instruct": "五言律诗"}
{"title": "军中杂歌", "content": "秦人万里筑长城，不如壮士守北平。晓来碛中雪一丈，洗尽膻腥春草生。", "dynasty": "宋代", "author": "陆游", "instruct": "七言绝句"}
{"title": "七娘子", "content": "小屏风上山无数。就中只问西江路。指点孤舟，水村烟渡。还愁梦里行来误。一程程递相思铺。一更更漏离魂鼓。说向天涯，今宵最苦。怕伊憔悴还休诉。", "dynasty": "清代", "author": "顾贞观", "instruct": "七言律诗"}
{"title": "晨兴", "content": "鼓绝天街冷雾收，晓来风景已堪愁。槐无颜色因经雨，菊有精神为傍秋。自爱鲜飙生户外，不教闲事住心头。披襟徐步一萧洒，吟绕盆池想狎鸥。", "dynasty": "唐代", "author": "翁承赞", "instruct": "七言律诗"}
{"title": "拟古", "content": "融融白玉辉，映我青蛾眉。宝镜似空水，落花如风吹。出门望帝子，荡漾不可期。安得黄鹤羽，一报佳人知。", "dynasty": "唐代", "author": "李白", "instruct": "五言律诗"}
{"title": "续送春诗", "content": "遥忆去年三月晦，云笺曾写送春诗。情丝不断重重续，又是花残燕懒时。", "dynasty": "清代", "author": "刘鳜", "instruct": "七言绝句"}
{"title": "客中", "content": "楚人歌竹枝，游子泪沾衣。异国久为客，寒宵频梦归。一封书未返，千树叶皆飞。南过洞庭水，更应消息稀。", "dynasty": "唐代", "author": "于武陵", "instruct": "五言律诗"}
{"title": "白舍人自杭州寄新诗有柳色春藏苏小家…寄浙东元相公", "content": "钱塘山水有奇声，暂谪仙官领百城。女妓还闻名小小，使君谁许唤卿卿。鳌惊震海风雷起，蜃斗嘘天楼阁成。莫道骚人在三楚，文星今向斗牛明。", "dynasty": "唐代", "author": "刘禹锡", "instruct": "七言律诗"}
{"title": "维则庵追凉题月湖屏间诗后", "content": "淋淳醉墨洒屏间，逃暑祗园闯一斑。小阮诗怀饱丘壑，可无只句饷江山。", "dynasty": "宋代", "author": "史弥宁", "instruct": "七言绝句"}
{"title": "山中", "content": "剖竹相通涧下泉，更邀山色在樽前。一钩明月轩窗上，欹枕藤床独自眠。", "dynasty": "宋代", "author": "俞桂", "instruct": "七言绝句"}
{"title": "评诗", "content": "筹量节物细评诗，诗要天然莫强为。蛩韵酸寒东野句，莺吟富贵小山词。", "dynasty": "宋代", "author": "史弥宁", "instruct": "七言绝句"}
{"title": "商人", "content": "百尺竿头五两斜，此生何处不为家。北抛衡岳南过雁，朝发襄阳暮看花。蹭蹬也应无陆地，团圆应觉有天涯。随风逐浪年年别，却笑如期八月槎。", "dynasty": "唐代", "author": "吴融", "instruct": "七言律诗"}
{"title": "伯量同二弟欲见访湖庄以诗告至褒拂过情辄次", "content": "清江一曲界间关，倚作琴声上下滩。鹊报主人知有喜，惠然金玉总称难。", "dynasty": "宋代", "author": "曹彦约", "instruct": "七言绝句"}
{"title": "春郊", "content": "流目春林表，朝旭散清华。鸟声啼不尽，芳草碧无涯。", "dynasty": "明代", "author": "穆孔晖", "instruct": "五言绝句"}
{"title": "经无锡县醉后吟", "content": "客过无名姓，扁舟系柳阴。穷秋南国泪，残日故乡心。京洛衣尘在，江湖酒病深。何须觅陶令，乘醉自横琴。", "dynasty": "唐代", "author": "赵嘏", "instruct": "五言律诗"}
{"title": "早蝉", "content": "一声清溽暑，几处促流年。志士心偏苦，初闻独泫然。", "dynasty": "唐代", "author": "雍裕之", "instruct": "五言绝句"}
{"title": "四纹四时", "content": "霜惊叶落催寒晓，梦破人愁觉夜长。香暗折梅初点玉，镜鸾呵手试新妆。", "dynasty": "宋代", "author": "杨冠卿", "instruct": "七言绝句"}
{"title": "秋热", "content": "今年秋热倍常年，更住西峰落照村。最是樱桃梢上日，裴回不落等黄昏。", "dynasty": "宋代", "author": "杨万里", "instruct": "七言绝句"}
{"title": "咏芙蓉诗", "content": "微风摇紫叶。轻露拂朱房。中池所以绿。待我泛红光。", "dynasty": "南北朝", "author": "沈约", "instruct": "五言绝句"}
{"title": "七星岩", "content": "称安楼阁贯空嵌，绝顶磨霄凝翠岚。若到白云犹未半，凭君更上七星岩。", "dynasty": "宋代", "author": "孔延之", "instruct": "七言绝句"}
{"title": "即事", "content": "屐齿休令破紫苔，柴门无客不须开。雨余篱菊埋光去，木落前山献体来。", "dynasty": "宋代", "author": "张嵲", "instruct": "七言绝句"}
{"title": "菊蹊", "content": "独行林下路，望望南山暮。无酒掇英尝，寒香已零露。", "dynasty": "明代", "author": "高启", "instruct": "五言绝句"}
{"title": "荷", "content": "新溜满澄陂，圆荷影若规。风来香气远，日落盖阴移。鱼戏排缃叶，龟浮见绿池。魏朝难接采，楚服但同披。", "dynasty": "唐代", "author": "李峤", "instruct": "五言律诗"}
{"title": "春暮", "content": "卷中未有好诗看，草满池塘梦已残。客又不来春又暮，一帘新雨杏花寒。", "dynasty": "宋代", "author": "方岳", "instruct": "七言绝句"}
{"title": "句", "content": "韩公国大贤，道德赫已闻。时出为阳山，尔区来趋奔。韩官迁掾曹，子随至荆门。韩入为博士，崎岖送归轮。。", "dynasty": "唐代", "author": "张籍", "instruct": "五言律诗"}
{"title": "西宫", "content": "云兴霞蔚控千山，势压江南广殿寒。风偃万松斜日晚，卧看风雨落人间。", "dynasty": "宋代", "author": "蔡莱", "instruct": "七言绝句"}
{"title": "池萍", "content": "竹篱茅舍去相安，谁与移根入画栏。尽道重帘妨暖日，疏枝却得获春寒。", "dynasty": "宋代", "author": "刘学箕", "instruct": "七言绝句"}
{"title": "又", "content": "桑叶下墟落，鹍鸡鸣渚田。物情每衰极，吾道方渊然。", "dynasty": "唐代", "author": "王昌龄", "instruct": "五言绝句"}
{"title": "岸花", "content": "岸花著雨晚鲜鲜，老眼怕开真自怜。树底鸣鸠来说法，会人意处有因缘。", "dynasty": "宋代", "author": "吴则礼", "instruct": "七言绝句"}
{"title": "诏问山中何所有赋诗以答", "content": "山中何所有，岭上多白云。只可自怡悦，不堪持赠君。", "dynasty": "南北朝", "author": "陶宏景", "instruct": "五言绝句"}
{"title": "偶成", "content": "桑田沧海事沈沈，慨慷谁能论今古？刖足卞和因献玉，然脐董卓岂无金？虽求知己终难合，差立功名错用心。老子胸中颇明白，只怜华发不胜簪。", "dynasty": "元代", "author": "王冕", "instruct": "七言律诗"}
{"title": "燕来", "content": "去岁辞巢别近邻，今来空讶草堂新。花开对语应相问，不是村中旧主人。", "dynasty": "唐代", "author": "韦庄", "instruct": "七言绝句"}
{"title": "瑞鹧鸪（小孙周C95B席上作）", "content": "榴花庭院戏氍毹。水剪双眸画不如。莫恨未能通瑟僴，只今先已辩之无。虎睛浅缀新花帽，龙脑浓熏小绣襦。乃祖未须贻厥力，及时须读五车书。", "dynasty": "宋代", "author": "葛立方", "instruct": "七言律诗"}
{"title": "秋夜", "content": "老与病为俦，贫惟诗作友。孤灯吟夜深，寒雨泣衰柳。", "dynasty": "近代", "author": "吴未淳", "instruct": "五言绝句"}
{"title": "寄灵一上人初还云门（一作皇甫曾诗）", "content": "寒霜白云里，法侣自相携。竹径通城下，松风隔水西。方同沃洲去，不作武陵迷。仿佛知心处，高峰是会稽。", "dynasty": "唐代", "author": "刘长卿", "instruct": "五言律诗"}
{"title": "九叠", "content": "国色名花俱绝代，玉人甘后本双身。劝君薄薄施朱粉，莫遣名花妒玉人。", "dynasty": "宋代", "author": "刘克庄", "instruct": "七言绝句"}
{"title": "六六轩", "content": "秋雨已分千壑间，午天初放一轩晴。拨开三十六峰翠，为洗老人双眼明。", "dynasty": "宋代", "author": "李弥逊", "instruct": "七言绝句"}
{"title": "寓规", "content": "百疾皆有源，虽愚犹自知。惟其忽不念，所以悔莫追。微隙为无伤，一坏谁能支？宴安比鸩毒，先民不吾欺。", "dynasty": "宋代", "author": "陆游", "instruct": "五言律诗"}
{"title": "自造口放舟至道林院偶题", "content": "晓起乘舟江上凉，昼携蕲竹卧僧房。隐雷骤作分龙雨，限我潇潇幽梦长。", "dynasty": "宋代", "author": "赵蕃", "instruct": "七言绝句"}
{"title": "分司", "content": "散秩留司殊有味，最宜病拙不才身。行香拜表为公事，碧洛青嵩当主人。已出闲游多到夜，却归慵卧又经旬。钱唐五马留三匹，还拟骑游搅扰春。", "dynasty": "唐代", "author": "白居易", "instruct": "七言律诗"}
{"title": "送薛补阙入朝（一作鲍溶诗）", "content": "平原门下十馀人，独受恩多未杀身。每叹陆家兄弟少，更怜杨氏子孙贫。柴门岂断施行马，鲁酒那堪醉近臣。赖有军中遗令在，犹将谈笑对风尘。", "dynasty": "唐代", "author": "鲍防", "instruct": "七言律诗"}
{"title": "遣兴", "content": "萋萋芳草掩重门，几树斜阳照断魂。坐爱微风起蘋末，月明檐铎语黄昏。", "dynasty": "元代", "author": "刘基", "instruct": "七言绝句"}
{"title": "恭和家大人将赴季弟官书示及门之作", "content": "力樯良农必有年，先修人事乃言天。士非学问无由立，勿道家饶负郭田。", "dynasty": "宋代", "author": "孙应求", "instruct": "七言绝句"}
{"title": "竹枝词 其一 过太湖竹枝歌", "content": "第四桥头枫叶青。白龙吹雨浪花鯹。过桥买酒待月出，今夜夜宿垂虹亭。", "dynasty": "明代", "author": "胡奎", "instruct": "七言绝句"}
{"title": "笙", "content": "董双成一妙，历历韵风篁。清露鹤声远，碧云仙吹长。气侵银项湿，膏胤漆瓢香。曲罢不知处，巫山空夕阳。", "dynasty": "唐代", "author": "张祜", "instruct": "五言律诗"}
{"title": "送别", "content": "灞岸青门有弊庐，昨来闻道半丘墟。陌头空送长安使，旧里无人可寄书。", "dynasty": "唐代", "author": "刘商", "instruct": "七言绝句"}
{"title": "寓题", "content": "吴中烟水越中山，莫把渔樵谩自宽。归泛扁舟可容易，五湖高士是抛官。", "dynasty": "唐代", "author": "黄滔", "instruct": "七言绝句"}
{"title": "李节度平虏诗", "content": "百万王师下日边，将军雄略可图全。元勋未论封茅异，捷势应知破竹然。燕警无烽清朔漠，秦文有宝进蓝田。太平从此销兵甲，记取红羊换劫年。", "dynasty": "唐代", "author": "殷尧藩", "instruct": "七言律诗"}
{"title": "石竹", "content": "蜂齧红蕊烂，虫啼碧丛短。秋风略地起，惟有苍苔管。", "dynasty": "宋代", "author": "文同", "instruct": "五言绝句"}
{"title": "萧何", "content": "创业艰难尚尔为，太平奢侈可前知。欲令后世无能过，可笑萧何尔许痴。", "dynasty": "宋代", "author": "马永卿", "instruct": "七言绝句"}
{"title": "竹菊", "content": "曾向山中住，黄花烂漫栽。主人缘爱竹，三径不教开。", "dynasty": "元代", "author": "屠性", "instruct": "五言绝句"}
{"title": "赴西川途经虢县作", "content": "亚夫重过柳营门，路指岷峨隔暮云。红额少年遮道拜，殷勤认得旧将军。", "dynasty": "唐代", "author": "高骈", "instruct": "七言绝句"}
{"title": "寺楼月夜醉中戏作", "content": "素璧徐升天宇闲，连峰积雪苍茫间。楼台是处可见月，无此巉巉群玉山。", "dynasty": "宋代", "author": "陆游", "instruct": "七言绝句"}
{"title": "岁暮", "content": "穷阴急景坐相催，壮齿韶颜去不回。旧病重因年老发，新愁多是夜长来。膏明自爇缘多事，雁默先烹为不才。祸福细寻无会处，不如且进手中杯。", "dynasty": "唐代", "author": "白居易", "instruct": "七言律诗"}
{"title": "江梅", "content": "密雪飞花万木僵，南枝的皪待朝阳。还知百果输先手，政为孤根压众芳。", "dynasty": "宋代", "author": "张元干", "instruct": "七言绝句"}
{"title": "竹枝", "content": "杨柳青青江水平，闻郎江上唱歌声。东边日出西边雨，道是无晴却有晴。", "dynasty": "唐代", "author": "刘禹锡", "instruct": "七言绝句"}
{"title": "生口", "content": "牵舟四日程，屈曲萦山转。行行问居人，始知犹近县。", "dynasty": "宋代", "author": "张嵲", "instruct": "五言绝句"}
{"title": "霜晓", "content": "霜重晓未觉，日高融始寒。空墙半根湿，落叶片声乾。", "dynasty": "宋代", "author": "杨万里", "instruct": "五言绝句"}
{"title": "芋", "content": "陆生昼卧腹便便，叹息何时食万钱？莫诮蹲鸱少风味，赖渠撑拄过凶年。", "dynasty": "宋代", "author": "陆游", "instruct": "七言绝句"}
{"title": "乙卯二月二十一日归自汴梁二十五日夜久旱而雨偶记内乡一诗追录于此今三十年矣", "content": "桑条沾润麦沟青，轧轧耕车闹晓晴。老眼不随花柳转，一犁春事最关情。", "dynasty": "金朝", "author": "元好问", "instruct": "七言绝句"}
{"title": "句", "content": "风前笑颊轻桃艳，雨带啼痕白玉容。蝶舞只疑残雪压，月明惟觉异香浓。", "dynasty": "宋代", "author": "韩忠彦", "instruct": "七言绝句"}
{"title": "三叠", "content": "群玉峰头玉帝家。桥边池上玉横斜。白头老监今留落，曾领群仙共赏花。", "dynasty": "宋代", "author": "刘克庄", "instruct": "七言绝句"}
{"title": "项亭", "content": "不修仁德合文明，天道如何拟力争。隔岸故乡归不得，十年空负拔山名。", "dynasty": "唐代", "author": "汪遵", "instruct": "七言绝句"}
{"title": "夷齐", "content": "夷齐双骨已成尘，独有清名日日新。饿死沟中人不识，可怜今古几何人。", "dynasty": "宋代", "author": "司马光", "instruct": "七言绝句"}
{"title": "宫词", "content": "自卷珠帘放燕归，六宫春尽乱红飞。从来艳色多倾国，愿得君王宠幸稀。", "dynasty": "明代", "author": "陆昂", "instruct": "七言绝句"}
{"title": "骊山", "content": "风摇岩桂露闻香，白鹿惊时出绕墙。不向骊山锁宫殿，可知仙去是明皇。", "dynasty": "唐代", "author": "罗邺", "instruct": "七言绝句"}
{"title": "真紫", "content": "紫者如同著紫袍，头浓刚性项如毛。钳更细长如血色，独占场中第一豪。", "dynasty": "宋代", "author": "贾似道", "instruct": "七言绝句"}
{"title": "愤怨诗", "content": "于公恸哭三年旱，邹衍含愁五月霜。今我幽愁还似古，皇天无语但苍苍。", "dynasty": "唐代", "author": "王巨仁", "instruct": "七言绝句"}
{"title": "和之美河洲四诗", "content": "漠漠河洲雨，依稀辨村聚。时哉鸥鸟群，凌乱争鸣舞。", "dynasty": "宋代", "author": "司马光", "instruct": "五言绝句"}
{"title": "读许浑诗", "content": "裴相功名冠四朝，许浑身世落渔樵。若论风月江山主，丁卯桥应胜午桥。", "dynasty": "宋代", "author": "陆游", "instruct": "七言绝句"}
{"title": "王龟龄遣妓送酒赐诗走笔为谢", "content": "不复襄王梦里云，纷纷缟袂与青裙。鸣鞭枉送斋中酿，病彻杯觞欠薄醺。", "dynasty": "宋代", "author": "张孝祥", "instruct": "七言绝句"}
{"title": "晓角", "content": "画角吹残月，寒声发戍楼。立霜嘶马怨，攒碛泣兵愁。燕雁鸣云畔，胡风冷草头。罢闻三会后，天迥晓星流。", "dynasty": "唐代", "author": "方干", "instruct": "五言律诗"}
{"title": "小舫", "content": "小舫一艘新造了，轻装梁柱庳安篷。深坊静岸游应遍，浅水低桥去尽通。黄柳影笼随棹月，白蘋香起打头风。慢牵欲傍樱桃泊，借问谁家花最红。", "dynasty": "唐代", "author": "白居易", "instruct": "七言律诗"}
{"title": "和参政丁侍郎洛下新置小园寄留台张郎中诗三", "content": "十亩名园隔世尘，山嵇风义暗相亲。只应岁晚凌霜操，并托松篁待主人。", "dynasty": "宋代", "author": "宋庠", "instruct": "七言绝句"}
{"title": "宫词", "content": "春雪轻轻洒露盘，直珠箔外玉勾栏。仙妃未起宫娃小，错报西楼晓月寒。", "dynasty": "宋代", "author": "宋白", "instruct": "七言绝句"}
{"title": "山斋", "content": "横侧数峰碧，逶迤一径开。无人相就宿，时有白云来。", "dynasty": "宋代", "author": "向子諲", "instruct": "五言绝句"}
{"title": "初春", "content": "春来日渐长，醉客喜年光。稍觉池亭好，偏宜酒瓮香。", "dynasty": "唐代", "author": "王绩", "instruct": "五言绝句"}
{"title": "偈", "content": "三十年来握箭弓，三平才到擘开胸。半个圣人终不得，大颠弦外几时逢。", "dynasty": "宋代", "author": "珙禅师", "instruct": "七言绝句"}
{"title": "为圃", "content": "前人厌膏粱，志欲服贱事。若论区别功，为圃亦不易。", "dynasty": "宋代", "author": "张舜民", "instruct": "五言绝句"}
{"title": "杂咏", "content": "病起清臞不自持，纱巾一幅倚筇枝。水沉香冷红蕉晚，恰似道山群玉时。", "dynasty": "宋代", "author": "陆游", "instruct": "七言绝句"}
{"title": "出山", "content": "白雾苍烟昼不分，竹风梢雨乱纷纷。杖藜来往成何事，添我胸中一壑云。", "dynasty": "宋代", "author": "李弥逊", "instruct": "七言绝句"}
{"title": "猎", "content": "残猎渭城东，萧萧西北风。雪花鹰背上，冰片马蹄中。臂挂捎荆兔，腰悬落箭鸿。归来逞馀勇，儿子乱弯弓。", "dynasty": "唐代", "author": "张祜", "instruct": "五言律诗"}
{"title": "毛诗·桃夭", "content": "一树夭夭灼灼华，满前万善意无涯。春风比屋宜家子，谁识枢机在一家。", "dynasty": "宋代", "author": "陈普", "instruct": "七言绝句"}
{"title": "六如亭", "content": "吴儿解记真娘墓，杭俗犹存苏小坟。谁与惠州耆旧说，可无抔土覆朝云。", "dynasty": "宋代", "author": "刘克庄", "instruct": "七言绝句"}
{"title": "过麻子湖遇逆风有作", "content": "世道如斯决意归，此心不怕八风吹。吾生忠信无休日，天下风波有定时。", "dynasty": "宋代", "author": "姚勉", "instruct": "七言绝句"}
{"title": "定林", "content": "定林青木老参天，横贯东南一道泉。六月杖藜寻石路，午阴多处弄潺湲。", "dynasty": "宋代", "author": "王安石", "instruct": "七言绝句"}
{"title": "饿咏", "content": "文王久不出，贤士如土贱。妻孥从饿死，敢爱黄金篆。", "dynasty": "唐代", "author": "刘叉", "instruct": "五言绝句"}
{"title": "无题", "content": "冷雨幽窗不可听，挑灯闲看牡丹亭。人间亦有痴于我，岂独伤心是小青！", "dynasty": "明代", "author": "冯小青", "instruct": "七言绝句"}
{"title": "自咸平至太康鞍马间得十小诗寄怀晏叔原并问", "content": "献笑果不情，貌亲初不爱。谁言百年交，投分一倾盖。", "dynasty": "宋代", "author": "黄庭坚", "instruct": "五言绝句"}
{"title": "渡头", "content": "苍桧丹枫古渡头，小桥横处系孤舟。范宽只恐今犹在，写出山阴一片秋。", "dynasty": "宋代", "author": "陆游", "instruct": "七言绝句"}
{"title": "又三绝", "content": "老来忧患易凄凉，说到悲秋更断肠。世事不堪逢九九，休言今日是重阳。", "dynasty": "宋代", "author": "文天祥", "instruct": "七言绝句"}
{"title": "山中", "content": "俯掬清泉漱齿牙，仰看白日照山花。山中閒趣谁能会，更过僧房话午茶。", "dynasty": "宋代", "author": "姚勉", "instruct": "七言绝句"}
{"title": "黄河", "content": "斗杓照水半垂天，水气涨天如白烟。南北橹声争上下，月中闻鼓避官船。", "dynasty": "元代", "author": "萨都剌", "instruct": "七言绝句"}
{"title": "春词", "content": "好生恰对发生时，宽大恩流涣汗飞。雷雨解成僵卉动，蓼萧诗就远人归。", "dynasty": "宋代", "author": "毛滂", "instruct": "七言绝句"}
{"title": "谕鸥", "content": "翩翩沙上鸥，安用避渔舟。渔人在鱼利，何异尔所求。", "dynasty": "宋代", "author": "梅尧臣", "instruct": "五言绝句"}
{"title": "七夕", "content": "今日云輧渡鹊桥，应非脉脉与迢迢。家人竞喜开妆镜，月下穿针拜九霄。", "dynasty": "唐代", "author": "权德舆", "instruct": "七言绝句"}
{"title": "微雨夜行", "content": "漠漠秋云起，稍稍夜寒生。但觉衣裳湿，无点亦无声。", "dynasty": "唐代", "author": "白居易", "instruct": "五言绝句"}
{"title": "花光仁禅师以墨戏见寄以小诗致谢", "content": "禅心已出包区宇，墨海翻腾作雪梅。三昧笔端俱戏事，定余幽室暗香来。", "dynasty": "宋代", "author": "陈瓘", "instruct": "七言绝句"}
{"title": "蜂", "content": "为巢倒悬树，窍窍自成房。螫人虽有毒，终为人所伤。", "dynasty": "宋代", "author": "卫宗武", "instruct": "五言绝句"}
{"title": "弄琴诗 一", "content": "雉飞催晚别。乌啼惊夜眠。若交新曲变。惟须促一弦。", "dynasty": "南北朝", "author": "庾信", "instruct": "五言绝句"}
{"title": "自遣", "content": "四十年来诗酒徒，一生缘兴滞江湖。不愁世上无人识，唯怕村中没酒沽。春巷摘桑喧姹女，江船吹笛舞蛮奴。焚鱼酌醴醉尧代，吟向席门聊自娱。", "dynasty": "唐代", "author": "罗邺", "instruct": "七言律诗"}
{"title": "赠别", "content": "眼前迎送不曾休，相续轮蹄似水流。门外若无南北路，人间应免别离愁。苏秦六印归何日，潘岳双毛去值秋。莫怪分襟衔泪语，十年耕钓忆沧洲。", "dynasty": "唐代", "author": "杜牧", "instruct": "七言律诗"}
{"title": "夏日", "content": "吴中五月暑犹微，竟日南堂坐掩扉。绿树露香莺独语。画廊风恶燕双归。三千界内人人错，七十年来念念非。投老万缘俱扫尽，从今僧亦不须依。", "dynasty": "宋代", "author": "陆游", "instruct": "七言律诗"}
{"title": "夕景", "content": "水树和烟生，人家傍沙语。孤帆何处来，惊凫去如雨。", "dynasty": "明代", "author": "汪广洋", "instruct": "五言绝句"}
{"title": "春雁", "content": "春风一夜到衡阳，楚水燕山万里长。莫道春来便归去，江南虽好是他乡。", "dynasty": "明代", "author": "王恭", "instruct": "七言绝句"}
{"title": "僧门", "content": "一间每笑不如僧，及到僧门间未能。昨夜褐袍风雨裹，隔溪犬吠入林灯。", "dynasty": "宋代", "author": "林景熙", "instruct": "七言绝句"}
{"title": "避地云山全父弟诗寄梅花", "content": "入秋烽火无虚日，问谷寻岩陪隐逸。水冷山深梅已花，忙中不觉年华易。", "dynasty": "宋代", "author": "阳枋", "instruct": "七言绝句"}
{"title": "送春", "content": "欲别东风剩黯然，亦知春去有明年。世间争那人先老，更对残花一醉眠。", "dynasty": "唐代", "author": "罗邺", "instruct": "七言绝句"}
{"title": "李提刑李参政再和招鹤诗再用韵以谢", "content": "须眉皓白何为者，未出山时举世忙。若使当时容易致，等閒鶖鹤混鱼梁。", "dynasty": "宋代", "author": "魏了翁", "instruct": "七言绝句"}
{"title": "早行", "content": "村鸡已报晨，晓月渐无色。行人马上去，残灯照空驿。", "dynasty": "宋代", "author": "刘子翚", "instruct": "五言绝句"}
{"title": "赠魏三十七", "content": "名珪字玉净无瑕，美誉芳声有数车。莫放焰光高二丈，来年烧杀杏园花。", "dynasty": "唐代", "author": "李群玉", "instruct": "七言绝句"}
{"title": "雨过", "content": "雨过山头云气湿，潮生渡口岸痕深。一声短笛斜阳外，知有渔舟泊柳阴。", "dynasty": "宋代", "author": "黄庚", "instruct": "七言绝句"}
{"title": "夏日", "content": "侧卧横眠百不知，轩窗寂寂雨丝丝。岂无布袜青蛙兴，过却梅天出未迟。", "dynasty": "宋代", "author": "陆游", "instruct": "七言绝句"}
{"title": "郡中西园（一作许浑诗）", "content": "西园春欲尽，芳草径难分。静语唯幽鸟，闲眠独使君。密林生雨气，古石带潮文。虽去清秋远，朝朝见白云。", "dynasty": "唐代", "author": "姚合", "instruct": "五言律诗"}
{"title": "京城", "content": "驱马出门意，牢落长安心。两事谁向道，自作秋风吟。", "dynasty": "唐代", "author": "李贺", "instruct": "五言绝句"}
{"title": "秋日出游偶作", "content": "黄花丹叶满江城，暂爱江头风景清。闲步欲舒山野性，貔貅不许独行人。", "dynasty": "唐代", "author": "武元衡", "instruct": "七言绝句"}
{"title": "杂兴", "content": "瞿聃扬墨宁非学，治狱行兵亦有师。惟是儒生知择术，百年穷达守书诗。", "dynasty": "宋代", "author": "陆游", "instruct": "七言绝句"}
{"title": "梅", "content": "寒瓶虚插一枝斜，留待春风放霁华。已信不冰方着水，可怜欲槁更开花。", "dynasty": "宋代", "author": "洪咨夔", "instruct": "七言绝句"}
{"title": "桃花", "content": "桃花春色暖先开，明媚谁人不看来。可惜狂风吹落后，殷红片片点莓苔。", "dynasty": "唐代", "author": "周朴", "instruct": "七言绝句"}
{"title": "閒咏", "content": "无聊时复耸吟肩，笔砚常堆短榻前。偶忆《毛诗》心恍惚，呼儿代记在何篇。", "dynasty": "清代", "author": "方毓昭", "instruct": "七言绝句"}
{"title": "读半叶诗", "content": "掷卷无端泪暗滋，中宵绕室欲何之。卅年我自心如雪，忍诵人间血色诗。", "dynasty": "当代", "author": "陈永正", "instruct": "七言绝句"}
{"title": "招友人游春（一作郑遨诗）", "content": "难把长绳系日乌，芳时偷取醉功夫。任堆金璧磨星斗，买得花枝不老无。", "dynasty": "唐代", "author": "杜光庭", "instruct": "七言绝句"}
{"title": "打球作", "content": "坚圆净滑一星流，月杖争敲未拟休。无滞碍时从拨弄，有遮栏处任钩留。不辞宛转长随手，却恐相将不到头。毕竟入门应始了，愿君争取最前筹。", "dynasty": "唐代", "author": "鱼玄机", "instruct": "七言律诗"}
{"title": "垓下", "content": "三杰同归汉道兴，拔山余力尔徒矜。泫然垓下真儿女，不悟当从一范增。", "dynasty": "宋代", "author": "曾巩", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "仗节朔庭回，建议光明入。尽得强敌情，何人敢轻袭。", "dynasty": "宋代", "author": "李吕", "instruct": "五言绝句"}
{"title": "客厅", "content": "移却松筠致客堂，净泥环堵贮荷香。衡茅只要免风雨，藻棁不须高栋梁。丰蔀仲尼明演易，作歌五子恨雕墙。燕台汉阁王侯事，青史千年播耿光。", "dynasty": "唐代", "author": "徐夤", "instruct": "七言律诗"}
{"title": "花槛", "content": "曲槛横栏百实装，春风容冶看人狂。孤松瘦柏无颜色，只有青青待雪霜。", "dynasty": "宋代", "author": "夏竦", "instruct": "七言绝句"}
{"title": "株林", "content": "九寡奔亡一老姬，白头蛮叟嬖西施。二公费尽平生事，深屋婵娟世得知。", "dynasty": "宋代", "author": "张耒", "instruct": "七言绝句"}
{"title": "早起", "content": "银床露湿井华寒，自挈铜瓶汲水还。宿雨未乾池馆静，凉蝉犹在栋梁间。", "dynasty": "宋代", "author": "游次公", "instruct": "七言绝句"}
{"title": "石淙", "content": "碧淀红涔崿嶂间，淙嵌洑岨洊成湾。琪树璿娟花未落，银芝窋咤露初还。八风行殿开仙榜，七景飞舆下石关。张茑席云平圃宴，焜煌金记蕴名山。", "dynasty": "唐代", "author": "徐彦伯", "instruct": "七言律诗"}
{"title": "樱桃", "content": "为花结实自殊常，摘下盘中颗颗香。味重不容轻众口，独于寝庙荐先尝。", "dynasty": "宋代", "author": "朱淑真", "instruct": "七言绝句"}
{"title": "折柳赠行人", "content": "那言柳乱垂，尽日任风吹。欲识千条恨，和烟折一枝。", "dynasty": "唐代", "author": "雍裕之", "instruct": "五言绝句"}
{"title": "横吹曲辞。紫骝马", "content": "骝马照金鞍，转战入皋兰。塞门风稍急，长城水正寒。雪暗鸣珂重，山长喷玉难。不辞横绝漠，流血几时干。", "dynasty": "唐代", "author": "卢照邻", "instruct": "五言律诗"}
{"title": "阅名胜诗集", "content": "买得山房数册诗，倚篷细读已移进。只贪眼底看冰玉，月上荷花更不知。", "dynasty": "宋代", "author": "俞桂", "instruct": "七言绝句"}
{"title": "感旧", "content": "歧路三秋别，悠悠关复河。今来数行泪，泉下故人多。", "dynasty": "明代", "author": "陈言", "instruct": "五言绝句"}
{"title": "日者郑生谓余晚遇至人享上寿其词多诞以诗", "content": "钟鼎山林不两全，未闻富贵出神仙。万钉宝带何须此，九转金丹未可怜。", "dynasty": "宋代", "author": "蔡戡", "instruct": "七言绝句"}
{"title": "坐障", "content": "白玉为竿丁字成，黄金绣带短长轻。强遮天上花颜色，不隔云中语笑声。", "dynasty": "唐代", "author": "陆畅", "instruct": "七言绝句"}
{"title": "江行晚望", "content": "木落曙江晴，寒郊极望平。孤舟三楚去，万里独吟行。鸟占横查立，人当故里耕。十年来复去，不觉二毛生。", "dynasty": "唐代", "author": "崔涂", "instruct": "五言律诗"}
{"title": "湖上作", "content": "我竟胡为者，唠唠但爱吟。身中多病在，湖上住年深。山溜穿苔壁，风钟度雪林。近来心更苦，谁复是知音。", "dynasty": "唐代", "author": "贯休", "instruct": "五言律诗"}
{"title": "仙湖", "content": "咫尺仙湖号堵平，先贤曾此劝农耕。若教一日归豪右，敢向黄公庙下行。", "dynasty": "宋代", "author": "储惇叙", "instruct": "七言绝句"}
{"title": "唐州东途作", "content": "绿林兵起结愁云，白羽飞书未解纷。天子欲开三面网，莫将弓箭射官军。", "dynasty": "唐代", "author": "窦巩", "instruct": "七言绝句"}
{"title": "晚莲", "content": "露冷芳意尽，稀疏空碧荷。残香随暮雨，枯蕊堕寒波。楚客罢奇服，吴姬停棹歌。涉江无可寄，幽恨竟如何。", "dynasty": "唐代", "author": "李群玉", "instruct": "五言律诗"}
{"title": "雨过", "content": "幽篁脱箨绿参差，雨过微风拂面宜。浴罢晚妆慵不御，却亲笔砚赋新诗。", "dynasty": "宋代", "author": "朱淑真", "instruct": "七言绝句"}
{"title": "科桑", "content": "斧斤留得万枯株，独速槎牙立暝途。饱尽春蚕收罢茧，更殚余力付樵苏。", "dynasty": "宋代", "author": "范成大", "instruct": "七言绝句"}
{"title": "杂兴", "content": "扁舟夜载石帆月，双屦晓穿天柱云。八十老翁能办此，不须身将渡辽军。", "dynasty": "宋代", "author": "陆游", "instruct": "七言绝句"}
{"title": "早行", "content": "万类半已动，此心宁自安。月沉平野尽，星隐曙空残。马渡横流广，人行湛露寒。还思犹梦者，不信早行难。", "dynasty": "唐代", "author": "刘得仁", "instruct": "五言律诗"}
{"title": "夜雪", "content": "已讶衾枕冷，复见窗户明。夜深知雪重，时闻折竹声。", "dynasty": "唐代", "author": "白居易", "instruct": "五言绝句"}
{"title": "题须江驿诗后", "content": "归来已负百花期，闲拂尘埃看旧诗。极目平芜二千里，乡心惟有杜鹃知。", "dynasty": "宋代", "author": "黄公度", "instruct": "七言绝句"}
{"title": "题方干诗", "content": "中间李建州，夏汭偶同游。顾我论佳句，推君最上流。九霄无鹤板，双鬓老渔舟。世难方如此，何当浣旅愁。", "dynasty": "唐代", "author": "罗隐", "instruct": "五言律诗"}
{"title": "无题", "content": "照梁初有情，出水旧知名。裙衩芙蓉小，钗茸翡翠轻。锦长书郑重，眉细恨分明。莫近弹棋局，中心最不平。", "dynasty": "唐代", "author": "李商隐", "instruct": "五言律诗"}
{"title": "春行作", "content": "高枝鸣好鸟，草坎系闲牛。春色何须问？乾坤一酒壶。", "dynasty": "当代", "author": "卢青山", "instruct": "五言绝句"}
{"title": "桐", "content": "孤秀峰阳岑，亭亭出众林。春光杂凤影，秋月弄圭阴。高映龙门迥，双依玉井深。不因将入爨，谁谓作鸣琴。", "dynasty": "唐代", "author": "李峤", "instruct": "五言律诗"}
{"title": "题四壁观□道士诗卷", "content": "一观桃花红似锦，两堤杨柳绿于云。游人只是游晴昼，烟雨朝昏尽属君。", "dynasty": "宋代", "author": "赵师秀", "instruct": "七言绝句"}
{"title": "春游", "content": "越罗敷，紫陌飞燕时相偶。好系木兰船，春江芊眠柳。", "dynasty": "明代", "author": "王世贞", "instruct": "五言绝句"}
{"title": "四叠", "content": "狩获祥麟而史作，梦吞白凤以玄成。吾诗岂得无佳瑞，枝上啁嘈翠羽声。", "dynasty": "宋代", "author": "刘克庄", "instruct": "七言绝句"}
{"title": "息妫", "content": "儿女成行泪暗弹，故宫回首夕阳残。楚王任有千金赏，祇买桃花笑曲阑。", "dynasty": "清代", "author": "范薇", "instruct": "七言绝句"}
{"title": "大游仙诗（一作欧阳炳）", "content": "赤城霞起武陵春，桐柏先生解守真。白石桥高曾纵步，朱阳馆静每存神。囊中隐诀多仙术，肘后方书济俗人。自领蓬莱都水监，只忧沧海变成尘。", "dynasty": "唐代", "author": "欧阳炯", "instruct": "七言律诗"}
{"title": "览镜", "content": "一照一回悲，再照颜色衰。日月自流水，不知身老时。昨日照红颜，今朝照白丝。白丝与红颜，相去咫尺间。", "dynasty": "唐代", "author": "邵谒", "instruct": "五言律诗"}
{"title": "酬乐天吟张员外诗见寄因思上京每与乐天…咏张新诗", "content": "乐天书内重封到，居敬堂前共读时。四友一为泉路客，三人两咏浙江诗。别无远近皆难见，老减心情自各知。杯酒与他年少隔，不相酬赠欲何之。", "dynasty": "唐代", "author": "元稹", "instruct": "七言律诗"}
{"title": "灯", "content": "幽光耿耿草堂空，窗隔飞蛾恨不通。红烬自凝清夜朵，赤心长谢碧纱笼。云藏水国城台里，雨闭松门殿塔中。金屋玉堂开照睡，岂知萤雪有深功。", "dynasty": "唐代", "author": "齐己", "instruct": "七言律诗"}
{"title": "其一情", "content": "东西是长江，南北是官道。牛羊不恋山，只恋山中草。", "dynasty": "唐代", "author": "曹邺", "instruct": "五言绝句"}
{"title": "绝句", "content": "江云薄薄日斜晖，江馆萧条独掩扉。梁燕不知人事改，雨中犹作一双飞。", "dynasty": "宋代", "author": "郑文宝", "instruct": "七言绝句"}
{"title": "梅妃", "content": "箫能妻弄玉，琴可挑文君。吹彻宁哥笛，梅妃未必闻。", "dynasty": "宋代", "author": "刘克庄", "instruct": "五言绝句"}
{"title": "东居 九", "content": "碧沼红莲水自流，涉江同上木兰舟。可怜十五盈盈女，不信卢家有莫愁。", "dynasty": "近代", "author": "苏曼殊", "instruct": "七言绝句"}
{"title": "吾土", "content": "身心安处为吾土，岂限长安与洛阳。水竹花前谋活计，琴诗酒里到家乡。荣先生老何妨乐，楚接舆歌未必狂。不用将金买庄宅，城东无主是春光。", "dynasty": "唐代", "author": "白居易", "instruct": "七言律诗"}
{"title": "苦雨", "content": "翁自无田望有秋，有秋翁自饱齁齁。此愁不遣吾人管，欲遣何人管此愁。", "dynasty": "宋代", "author": "方岳", "instruct": "七言绝句"}
{"title": "小酌", "content": "酒入春逾劲，天寒烛始明。偶然倾一琖，政尒忽三更。", "dynasty": "宋代", "author": "杨万里", "instruct": "五言绝句"}
{"title": "已凉", "content": "碧阑干外绣帘垂，猩血屏风画折枝。八尺龙须方锦褥，已凉天气未寒时。", "dynasty": "唐代", "author": "韩偓", "instruct": "七言绝句"}
{"title": "夏日杂题", "content": "天随手不去朱黄，辟蠹芸编细细香。今夕短檠须暂设，北窗风雨送微凉。", "dynasty": "宋代", "author": "陆游", "instruct": "七言绝句"}
{"title": "因览支使孙中丞看可准大师诗序有寄", "content": "一千篇里选，三百首菁英。玉尺新量出，金刀旧剪成。锦江增古翠，仙掌减元精。自此为风格，留传诸后生。", "dynasty": "唐代", "author": "齐己", "instruct": "五言律诗"}
{"title": "漫述", "content": "青春易过不多日，白书得间能几人。有限光阴空役役，堆钱难买百年身。", "dynasty": "宋代", "author": "黄庚", "instruct": "七言绝句"}
{"title": "边城寓题", "content": "孤蹇复飘零，天涯若堕萤。东风吹痼疾，暖日极青冥。蚕市归农醉，渔舟钓客醒。论邦苦不早，只此负王庭。", "dynasty": "唐代", "author": "薛能", "instruct": "五言律诗"}
{"title": "赠淮南将（一作少年行）", "content": "年少好风情，垂鞭眦睚行。带金狮子小，裘锦麒麟狞。拣匠装银镫，堆钱买钿筝。李陵虽效死，时论亦轻生。", "dynasty": "唐代", "author": "张祜", "instruct": "五言律诗"}
{"title": "惜花", "content": "山中春已晚，处处见花稀。明日来应尽，林间宿不归。", "dynasty": "唐代", "author": "张籍", "instruct": "五言绝句"}
{"title": "孟才人叹", "content": "偶因歌态咏娇嚬，传唱宫中十二春。却为一声河满子，下泉须吊旧才人。", "dynasty": "唐代", "author": "张祜", "instruct": "七言绝句"}
{"title": "读书", "content": "尧庭君相都俞盛，阙里师生博约深。我读残编食忘味，朱弦三叹有遗音。", "dynasty": "宋代", "author": "陆游", "instruct": "七言绝句"}
{"title": "塞上", "content": "出门何处问西东，指画翻为语论同。到此客头潜觉白，未秋山叶已飘红。帐前影落传书雁，日下声交失马翁。早晚回鞭复南去，大衣高盖汉乡风。", "dynasty": "唐代", "author": "郑渥", "instruct": "七言律诗"}
{"title": "竞渡", "content": "吴俗春来斗画船，疾驱波上若飞烟。去春放逐曾观此，伐鼓声中又一年。", "dynasty": "宋代", "author": "张嵲", "instruct": "七言绝句"}
{"title": "馄钝", "content": "宽著肚皮急叉手，镬汤里面翻筋斗。浑身糜烂转声香，那个禅和不开口。", "dynasty": "宋代", "author": "释慧开", "instruct": "七言绝句"}
{"title": "西崦", "content": "一重仍一掩，少有外人知。杖屦归来处，斜阳隐半规。", "dynasty": "宋代", "author": "曾几", "instruct": "五言绝句"}
{"title": "次韵吉老十小诗", "content": "佳人斗南北，美酒玉东西。梦鹿分真鹿，无鸡应木鸡。", "dynasty": "宋代", "author": "黄庭坚", "instruct": "五言绝句"}
{"title": "西湖杂诗 之二", "content": "湖上波光罨雪光，张祠清绝胜刘庄。仙人自爱楼居好，六面山屏晓镜妆。", "dynasty": "清代", "author": "沈曾植", "instruct": "七言绝句"}
{"title": "闻人唱吴歌", "content": "楚人不解听吴歌，我独灯前感慨多。记得通波亭下路，画船归去雨鸣荷。", "dynasty": "明代", "author": "高启", "instruct": "七言绝句"}
{"title": "偶游", "content": "曲巷斜临一水间，小门终日不开关。红珠斗帐樱桃熟，金尾屏风孔雀闲。云髻几迷芳草蝶，额黄无限夕阳山。与君便是鸳鸯侣，休向人间觅往还。", "dynasty": "唐代", "author": "温庭筠", "instruct": "七言律诗"}
{"title": "鸡", "content": "买得晨鸡共鸡语，常时不用等闲鸣。深山月黑风雨夜，欲近晓天啼一声。", "dynasty": "唐代", "author": "崔道融", "instruct": "七言绝句"}
{"title": "公子行", "content": "十五辕门学控弦，六街骑马去如烟。金多倍著牡丹价，发白未知章甫贤。有耳不闻经国事，拜官方买谢恩笺。相如谩说凌云赋，四壁何曾有一钱。", "dynasty": "唐代", "author": "徐夤", "instruct": "七言律诗"}
{"title": "秋深（一作塞上行）", "content": "柳色尚沈沈，风吹秋更深。山河空远道，乡国自鸣砧。巷有千家月，人无万里心。长城哭崩后，寂绝至如今。", "dynasty": "唐代", "author": "周朴", "instruct": "五言律诗"}
{"title": "闻蛩", "content": "蝉声未断已蛩鸣，徂岁峥嵘得我惊。八十光阴犹几许，勉思忠敬尽余生。", "dynasty": "宋代", "author": "陆游", "instruct": "七言绝句"}
{"title": "酬张夏雪夜赴州访别途中苦寒作", "content": "扁舟乘兴客，不惮苦寒行。晚暮相依分，江潮欲别情。水声冰下咽，砂路雪中平。旧剑锋芒尽，应嫌赠脱轻。", "dynasty": "唐代", "author": "刘长卿", "instruct": "五言律诗"}
{"title": "纪事", "content": "枭獍何堪共劝酬，衣冠涂炭可胜羞。袖中若有击贼笏，便使凶渠面血流。", "dynasty": "宋代", "author": "文天祥", "instruct": "七言绝句"}
{"title": "桂庄", "content": "不求田二顷，只种桂为仁。坐与兹山对，静中天地春。", "dynasty": "宋代", "author": "姚勉", "instruct": "五言绝句"}
{"title": "润州", "content": "望空北顾无双寺，行入西津第一州。江影隔山摇素练，行云和梦锁朱楼。", "dynasty": "元代", "author": "王恽", "instruct": "七言绝句"}
{"title": "白人", "content": "煖风入烟花漠漠，白人梳洗寻常薄。泥郎为插珑璁钗，争教一朵牙云落。", "dynasty": "唐代", "author": "徐凝", "instruct": "七言绝句"}
{"title": "醉人", "content": "不去奔波办过年，终朝酩酊步颠连。几声街爆轰难醒，那怕人来索酒钱。", "dynasty": "明代", "author": "徐渭", "instruct": "七言绝句"}
{"title": "春晚", "content": "窗户迎新燕，阶除巢乳鸦。欲知春已暮，地上亦无花。", "dynasty": "宋代", "author": "陆游", "instruct": "五言绝句"}
{"title": "东居 十九", "content": "兰蕙芬芳总负伊，并肩携手纳凉时。旧厢风月重相忆，十指纤纤擘荔枝。", "dynasty": "近代", "author": "苏曼殊", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "特以秾纖压众芳，痴人痴杀恨无香。问渠妩媚房栊里，何似庄严几研傍。", "dynasty": "宋代", "author": "刘克庄", "instruct": "七言绝句"}
{"title": "五鸣鸡", "content": "标标引嗉自呼名，太极平分似绘成。二十五声随漏滴，底须侵晓候鸡鸣。", "dynasty": "清代", "author": "陈绳", "instruct": "七言绝句"}
{"title": "竹枝", "content": "两岸山花似雪开，家家春酒满银杯。昭君坊中多女伴，永安宫外踏青来。", "dynasty": "唐代", "author": "刘禹锡", "instruct": "七言绝句"}
{"title": "对花", "content": "忧悉卒卒人无乐，花草纷纷物又春。安得无忧与无虑，对花还作笑歌人。", "dynasty": "宋代", "author": "王令", "instruct": "七言绝句"}
{"title": "蚁", "content": "呼童扫蚁子，勿上法堂阶。渠出卖厅角，云参妙喜来。", "dynasty": "宋代", "author": "刘克庄", "instruct": "五言绝句"}
{"title": "宿昔", "content": "宿昔青门里，蓬莱仗数移。花娇迎杂树，龙喜出平池。落日留王母，微风倚少儿。宫中行乐秘，少有外人知。", "dynasty": "唐代", "author": "杜甫", "instruct": "五言律诗"}
{"title": "听歌一绝诗", "content": "协律新教罢。河阳始学归。但令闻一曲。余声三日飞。", "dynasty": "南北朝", "author": "庾信", "instruct": "五言绝句"}
{"title": "月季", "content": "月季祇应天上物，四时荣谢色常同。可怜摇落西风里，又放寒枝数点红。", "dynasty": "宋代", "author": "张耒", "instruct": "七言绝句"}
{"title": "枫桥", "content": "朱门白壁枕弯流，桃李无言满屋头。墙上浮图路傍堠，送人南北管离愁。", "dynasty": "宋代", "author": "范成大", "instruct": "七言绝句"}
{"title": "张相公出镇荆州寻除太子詹事余时流夜郎…诗余答以此诗", "content": "张衡殊不乐，应有四愁诗。惭君锦绣段，赠我慰相思。鸿鹄复矫翼，凤凰忆故池。荣乐一如此，商山老紫芝。", "dynasty": "唐代", "author": "李白", "instruct": "五言律诗"}
{"title": "秋柳", "content": "岁岁红亭送别筵，千条齐映碧云天。曲江今日重回首，只有寒鸦与暮蝉。", "dynasty": "清代", "author": "钱福胙", "instruct": "七言绝句"}
{"title": "咏菊", "content": "傲骨清标满路开，何年陶令赋《归来》。暗香盈袖风帘卷，自向东篱酹一杯。", "dynasty": "清代", "author": "王芬", "instruct": "七言绝句"}
{"title": "棣华驿见杨八题梦兄弟诗", "content": "遥闻旅宿梦兄弟，应为邮亭名棣华。名作棣华来早晚，自题诗后属杨家。", "dynasty": "唐代", "author": "白居易", "instruct": "七言绝句"}
{"title": "帘", "content": "银蒜钩帘宛地垂，桂丛乌起上朝晖。枉将玳瑁雕为押，遮掩春堂碍燕归。", "dynasty": "宋代", "author": "欧阳修", "instruct": "七言绝句"}
{"title": "二叠", "content": "百卉凋零触凛然，谷风栗烈涧冰坚。阴山餐雪有臣节，中野履霜无母怜。", "dynasty": "宋代", "author": "刘克庄", "instruct": "七言绝句"}
{"title": "巧松", "content": "夏社商舟未说渠，女萝先要施云衢。若教终始如弦直，肯向秦邦作大夫。", "dynasty": "宋代", "author": "华岳", "instruct": "七言绝句"}
{"title": "秦淮杂诗", "content": "当年赐第有辉光，开国中山异姓王。莫问万春圆旧事，朱门草没大功坊。", "dynasty": "清代", "author": "王士祯", "instruct": "七言绝句"}
{"title": "竹", "content": "高簳楚江濆，婵娟含曙氛。白花摇凤影，青节动龙文。叶扫东南日，枝捎西北云。谁知湘水上，流泪独思君。", "dynasty": "唐代", "author": "李峤", "instruct": "五言律诗"}
{"title": "清明", "content": "淡淡湖风弄雨丝，纸灰飞上绿杨枝。三年不过归元寺，肠断清明上冢时。", "dynasty": "清代", "author": "黄文琛", "instruct": "七言绝句"}
{"title": "和萧郎中小雪日作", "content": "征西府里日西斜，独试新炉自煮茶。篱菊尽来低覆水，塞鸿飞去远连霞。寂寥小雪闲中过，斑驳轻霜鬓上加。算得流年无奈处，莫将诗句祝苍华。", "dynasty": "唐代", "author": "徐铉", "instruct": "七言律诗"}
{"title": "闺怨", "content": "时光潜去暗凄凉，懒对菱花晕晓妆。初坼秋千人寂寞，后园青草任他长。", "dynasty": "唐代", "author": "韩偓", "instruct": "七言绝句"}
{"title": "途中作", "content": "绿树南阳道，千峰势远随。碧溪风澹态，芳树雨馀姿。野渡云初暖，征人袖半垂。残花不足醉，行乐是何时。", "dynasty": "唐代", "author": "杜牧", "instruct": "五言律诗"}
{"title": "无题", "content": "鲸海外多仙境界，蚁窠中有小乾坤。不愁北谷愚公老，自觉南柯太守尊。", "dynasty": "宋代", "author": "刘克庄", "instruct": "七言绝句"}
{"title": "东居 二", "content": "流萤明灭夜悠悠，素女婵娟不耐秋。相逢莫问人间事，故国伤心只泪流。", "dynasty": "近代", "author": "苏曼殊", "instruct": "七言绝句"}
{"title": "除夜", "content": "山中寒尽不如年，只道梅花欲雪天。未到五更春已动，乾坤生意本无边。", "dynasty": "宋代", "author": "方岳", "instruct": "七言绝句"}
{"title": "同卢明府饯张郎中除义王府司马，海园作", "content": "上国山河列，贤王邸第开。故人分职去，潘令宠行来。冠盖趋梁苑，江湘失楚材。豫愁轩骑动，宾客散池台。", "dynasty": "唐代", "author": "孟浩然", "instruct": "五言律诗"}
{"title": "随计", "content": "徒步随计吏，辛勤鬓易凋。归期无定日，乡思羡回潮。冒雨投前驿，侵星过断桥。何堪穆陵路，霜叶更潇潇。", "dynasty": "唐代", "author": "王贞白", "instruct": "五言律诗"}
{"title": "玉妃", "content": "琳琅宫殿本无尘，犹跨青鸾踏紫云。怪得晓来天色淡，海霞都在玉妃裙。", "dynasty": "宋代", "author": "徐积", "instruct": "七言绝句"}
{"title": "纸墨皆渐竭戏作", "content": "官库谁能饷陟厘？汉宫无复赐隃麋。不如扫尽书生事，闲伴儿童竹马嬉。", "dynasty": "宋代", "author": "陆游", "instruct": "七言绝句"}
{"title": "牧童诗", "content": "骑牛远远过前村，短笛横吹隔陇闻。多少长安名利客，机关用尽不如君。", "dynasty": "宋代", "author": "黄庭坚", "instruct": "七言绝句"}
{"title": "听水部吴员外新诗，因赠绝句", "content": "朱绂仙郎白雪歌，和人虽少爱人多。明朝说与诗人道，水部如今不姓何。", "dynasty": "唐代", "author": "白居易", "instruct": "七言绝句"}
{"title": "前以甘子诗酬行之既食乃绿橘也顷年襄阳人遗甘予辨是绿橘今反自笑之", "content": "昔辨荆州误，今为越叟迷。黄甘与绿橘，正似珷玞圭。", "dynasty": "宋代", "author": "梅尧臣", "instruct": "五言绝句"}
{"title": "相和歌辞。铜雀台", "content": "日斜漳浦望，风起邺台寒。玉座平生晚，金尊妓吹阑。舞馀依帐泣，歌罢向陵看。萧索松风暮，愁烟入井阑。", "dynasty": "唐代", "author": "郑愔", "instruct": "五言律诗"}
{"title": "菊花", "content": "爱花千古说渊明，肯把秋光不似春。我重此花全晚节，賸栽三径伴閒身。", "dynasty": "宋代", "author": "高翥", "instruct": "七言绝句"}
{"title": "早题", "content": "欲雨雨似止，为霜霜不成。山云解衣带，晚日挂铜钲。", "dynasty": "宋代", "author": "赵蕃", "instruct": "五言绝句"}
{"title": "白发", "content": "雪发随梳落，霜毛绕鬓垂。加添老气味，改变旧容仪。不肯长如漆，无过总作丝。最憎明镜里，黑白半头时。", "dynasty": "唐代", "author": "白居易", "instruct": "五言律诗"}
{"title": "香球", "content": "顺俗唯团转，居中莫动摇。爱君心不恻，犹讶火长烧。", "dynasty": "唐代", "author": "元稹", "instruct": "五言绝句"}
{"title": "绝句", "content": "伏暑新除风露清，五更山舍一鸡鸣。幽人枕上朦胧睡，卧看东冈次第明。", "dynasty": "宋代", "author": "张耒", "instruct": "七言绝句"}
{"title": "自赞", "content": "匙挑不上个村夫，文墨胸中一点无。曾把虚空揣出骨，恶声赢得满江湖。", "dynasty": "宋代", "author": "释净全", "instruct": "七言绝句"}
{"title": "柳絮", "content": "三月尽是头白日，与春老别更依依。凭莺为向杨花道，绊惹春风莫放归。", "dynasty": "唐代", "author": "白居易", "instruct": "七言绝句"}
{"title": "题画", "content": "商意变绿荷，秋风落江渚。零露忽泥人，愁闻鹡鸰语。", "dynasty": "明代", "author": "郑善夫", "instruct": "五言绝句"}
{"title": "句", "content": "唐蒙论巴蜀，通道至卭僰。列郡徼西南，夷居半岩壁。", "dynasty": "宋代", "author": "韩缜", "instruct": "五言绝句"}
{"title": "无题", "content": "紫府仙人号宝灯，云浆未饮结成冰。如何雪月交光夜，更在瑶台十二层。", "dynasty": "唐代", "author": "李商隐", "instruct": "七言绝句"}
{"title": "奉和袭美赠魏处士五贶诗。诃陵尊", "content": "鱼骼匠成尊，犹残海浪痕。外堪欺玳瑁，中可酌昆仑。水绕苔矶曲，山当草阁门。此中醒复醉，何必问乾坤。", "dynasty": "唐代", "author": "陆龟蒙", "instruct": "五言律诗"}
{"title": "漫歌八曲。故城东", "content": "漫惜故城东，良田野草生。说向县大夫，大夫劝我耕。耕者我为先，耕者相次焉。谁爱故城东，今为近郭田。", "dynasty": "唐代", "author": "元结", "instruct": "五言律诗"}
{"title": "白云", "content": "入寺层层百级梯，野堂更与白云齐。平观碧落星辰近，俯见红尘世界低。", "dynasty": "宋代", "author": "管师复", "instruct": "七言绝句"}
{"title": "春雨", "content": "苦雾藏春色，愁霖病物华。幽奇无可奈，强釂一杯霞。", "dynasty": "宋代", "author": "王安石", "instruct": "五言绝句"}
{"title": "王主簿以湘潭检旱诗卷为示用其广惠寺蠲放韵", "content": "旱年蠲赋本深仁，州县宁闻以实论。细读赋诗知用意，是为忧国爱元元。", "dynasty": "宋代", "author": "赵蕃", "instruct": "七言绝句"}
{"title": "日西", "content": "日西阶影转梧桐，帘卷青山簟半空。金鸭火销沈水冷，悠悠残梦鸟声中。", "dynasty": "宋代", "author": "王安石", "instruct": "七言绝句"}
{"title": "宁华张尉卫辉人也因寇失官妻子为掳行乞归乡", "content": "葛藟绵绵长道边，独行踽踽亦堪耿。邯喑正近君乡里，好借仙翁一枕眠。", "dynasty": "宋代", "author": "陆文圭", "instruct": "七言绝句"}
{"title": "酴醾", "content": "东风满架索春饶，三月梁园雪未消。賸馥何人炷兰麝，柔枝无力带琼瑶。", "dynasty": "宋代", "author": "戴复古", "instruct": "七言绝句"}
{"title": "庚寅岁十一月新罗弘惠上人与本国同书请日休…以诗送之", "content": "三十麻衣弄渚禽，岂知名字彻鸡林。勒铭虽即多遗草，越海还能抵万金。鲸鬣晓掀峰正烧，鳌睛夜没岛还阴，二千馀字终天别，东望辰韩泪洒襟。", "dynasty": "唐代", "author": "皮日休", "instruct": "七言律诗"}
{"title": "自吟", "content": "出身三十年，发白衣犹碧。日暮倚朱门，从朱污袍赤。", "dynasty": "唐代", "author": "于良史", "instruct": "五言绝句"}
{"title": "村桥", "content": "村桥酒旆月明楼，偶逐渔舟系叶舟。莫学鲁人疑海鸟，须知庄叟恶牺牛。心寒已分灰无焰，事往曾将水共流。除却思量太平在，肯抛疏散换公侯。", "dynasty": "唐代", "author": "罗隐", "instruct": "七言律诗"}
{"title": "次韵何子应留诗为别", "content": "周南底事苦淹留，杯水那容万斛舟。稳驾长风归去好，凤凰池上醉遨游。", "dynasty": "宋代", "author": "王灼", "instruct": "七言绝句"}
{"title": "种菜", "content": "菜把青青间药苗，豉香盐白自烹调。须臾彻案呼茶碗，盘箸何曾觉寂寥？", "dynasty": "宋代", "author": "陆游", "instruct": "七言绝句"}
{"title": "香鸭", "content": "不假陶熔妙，谁教羽翼全。五金池畔质，百和口中烟。觜钝鱼难啄，心空火自燃。御炉如有阙，须进圣君前。", "dynasty": "唐代", "author": "徐夤", "instruct": "五言律诗"}
{"title": "十月九日", "content": "酒开瓮面扑人香，菊折霜余满把黄。我是化工君信否？放迟一月作重阳。", "dynasty": "宋代", "author": "陆游", "instruct": "七言绝句"}
{"title": "五老", "content": "短发误髯一棹船，白头波浪几掀天。儿孙各占芦花住，网得鲈鱼即酒钱。", "dynasty": "宋代", "author": "宋伯仁", "instruct": "七言绝句"}
{"title": "秋空", "content": "已觉秋空极，更堪寥泬青。只应容好月，争合有妖星。耿耿高河截，翛翛一雁经。曾于洞庭宿，上下彻心灵。", "dynasty": "唐代", "author": "齐己", "instruct": "五言律诗"}
{"title": "绝句", "content": "一夜西风旅雁秋，背身调镞索征裘。关山落尽黄榆叶，驻马谁家唱石州。", "dynasty": "宋代", "author": "郑文宝", "instruct": "七言绝句"}
{"title": "夜作巫山诗", "content": "荆门秋水急，巫峡断云轻。若为教月夜，长短听猿声。", "dynasty": "隋代", "author": "崔仲方", "instruct": "五言绝句"}
{"title": "题画", "content": "西风洞庭波，落日苍梧野。挈兹瑶芳枝，将以遗行者。", "dynasty": "明代", "author": "韩宜可", "instruct": "五言绝句"}
{"title": "羽林骑（一作羽林少年行）", "content": "骏马牵来御柳中，鸣鞭欲向渭桥东。红蹄乱蹋春城雪，花颔骄嘶上苑风。", "dynasty": "唐代", "author": "韩翃", "instruct": "七言绝句"}
{"title": "除夜", "content": "不是催租夜打门，那知宝佑改新元。人间测度春风意，李白桃红又一番。", "dynasty": "宋代", "author": "方岳", "instruct": "七言绝句"}
{"title": "射熊", "content": "寥萧玉宇拂秋风，掌样霜锋好射熊。却笑汉皇犹赤帝，空输女子是英雄。", "dynasty": "清代", "author": "乾隆", "instruct": "七言绝句"}
{"title": "相和歌辞。怨诗", "content": "试妾与君泪，两处滴池水。看取芙蓉花，今年为谁死。", "dynasty": "唐代", "author": "孟郊", "instruct": "五言绝句"}
{"title": "九日", "content": "篱落黄花尚自无，白衣况未到吾庐。莫令此日负佳筛，为展渊明采菊图。", "dynasty": "宋代", "author": "裘万顷", "instruct": "七言绝句"}
{"title": "纪梦", "content": "天风吹我上瑶京，谒帝通明羽卫森。班退归来清梦觉，红云犹自满衣襟。", "dynasty": "宋代", "author": "家铉翁", "instruct": "七言绝句"}
{"title": "初秋", "content": "不觉初秋夜渐长，清风习习重凄凉。炎炎暑退茅斋静，阶下丛莎有露光。", "dynasty": "唐代", "author": "孟浩然", "instruct": "七言绝句"}
{"title": "野菊", "content": "晚艳出荒篱，冷香著秋水。忆向山中见，伴蛩石壁里。", "dynasty": "唐代", "author": "王建", "instruct": "五言绝句"}
{"title": "禁中", "content": "门严九重静，窗幽一室闲。好是修心处，何必在深山。", "dynasty": "唐代", "author": "白居易", "instruct": "五言绝句"}
{"title": "温泉", "content": "一条春水漱莓苔，几绕玄宗浴殿回。此水贵妃曾照影，不堪流入旧宫来。", "dynasty": "唐代", "author": "罗邺", "instruct": "七言绝句"}
{"title": "上方銛老求宿芦诗宿芦盖所寓室名以其似渔舟", "content": "一曲亭前水接天，放翁短棹弄风烟。宿芦纵有江湖趣，犹是人间赝钓船。", "dynasty": "宋代", "author": "陆游", "instruct": "七言绝句"}
{"title": "渔父吟", "content": "停桡天霁时，撒网水深处。不诧网无鱼，挂得珊瑚树。", "dynasty": "明代", "author": "苏葵", "instruct": "五言绝句"}
{"title": "明妃", "content": "塞北黄沙入马蹄，玉关千里雪沾衣。君恩不逐金刀断，漠漠香魂月下归。", "dynasty": "明代", "author": "沈天孙", "instruct": "七言绝句"}
{"title": "二使者游东山酒后寄诗走笔次韵", "content": "壮岁几成山水癖，年来袖手不能豪。忽传灯底诗篇好，但想云间屐齿高。", "dynasty": "宋代", "author": "张栻", "instruct": "七言绝句"}
{"title": "赠内", "content": "漠漠闇苔新雨地，微微凉露欲秋天。莫对月明思往事，损君颜色减君年。", "dynasty": "唐代", "author": "白居易", "instruct": "七言绝句"}
{"title": "遣怀", "content": "病肠休洗老休医，七十能饶百岁期。不死任还蓬岛客，无生自有雪山师。浮云聚散俱关虑，明月相逢好展眉。既兆未萌闲酌度，不如中抱是寻思。", "dynasty": "唐代", "author": "齐己", "instruct": "七言律诗"}
{"title": "闻笛", "content": "吹腔不识愁，愁耳偏闻吹。月明吹更苦，泪洒降羌儿。", "dynasty": "宋代", "author": "董嗣杲", "instruct": "五言绝句"}
{"title": "横塘", "content": "秋寒洒背入帘霜，凤胫灯清照洞房。蜀纸麝煤沾笔兴，越瓯犀液发茶香。风飘乱点更筹转，拍送繁弦曲破长。散客出门斜月在，两眉愁思问横塘。", "dynasty": "唐代", "author": "韩偓", "instruct": "七言律诗"}
{"title": "蜣蜋", "content": "扰扰蜣蜋不足评，区区只逐粪丸行。若乘饮露嘶风便，又作人间第一清。", "dynasty": "宋代", "author": "王令", "instruct": "七言绝句"}
{"title": "铁桥", "content": "罗山桥水隔浮山，桥上群仙日在还。纵有飞泉流涧底，仙源那得到人间。", "dynasty": "明代", "author": "李时郁", "instruct": "七言绝句"}
{"title": "盛山十二诗。茶岭", "content": "顾渚吴商绝，蒙山蜀信稀。千丛因此始，含露紫英肥。", "dynasty": "唐代", "author": "韦处厚", "instruct": "五言绝句"}
{"title": "蜂", "content": "不论平地与山尖，无限风光尽被占。采得百花成蜜后，为谁辛苦为谁甜？", "dynasty": "唐代", "author": "罗隐", "instruct": "七言绝句"}
{"title": "玉河", "content": "玉河桥下断水流，流尽西风不见鸥。纵然收得霜红叶，磨灭多情一半愁。", "dynasty": "明代", "author": "陆釴", "instruct": "七言绝句"}
{"title": "早行", "content": "西郊云起白漫漫，近树遥峰欲辨难。山下几多迷路者，人间方梦大槐安。", "dynasty": "宋代", "author": "宋自适", "instruct": "七言绝句"}
{"title": "听韩使君美人歌", "content": "仙人此夜忽凌波，更唱瑶台一遍歌。嫁与将军天上住，人间可得再相过。", "dynasty": "唐代", "author": "戴叔伦", "instruct": "七言绝句"}
{"title": "三闾庙", "content": "为嫌朝野尽陶陶，不觉官高怨亦高。憔悴莫酬渔父笑，浪交千载咏离骚。", "dynasty": "唐代", "author": "汪遵", "instruct": "七言绝句"}
{"title": "绝句", "content": "老读文收兴易阑，须知养病不如闲。行林瓦枕虚堂上，卧看江南雨后山。", "dynasty": "宋代", "author": "吕希哲", "instruct": "七言绝句"}
{"title": "谢朱鹤皋招饮四诗", "content": "东皇无意染青红，长养犹资五日风。收拾英华入新句，祥云蔼蔼媚春空。", "dynasty": "宋代", "author": "曹彦约", "instruct": "七言绝句"}
{"title": "盛山十二诗·桃坞", "content": "喷日舒红景，通蹊茂绿阴。终期王母摘，不羡武陵深。", "dynasty": "唐代", "author": "韦处厚", "instruct": "五言绝句"}
{"title": "句", "content": "嘉陵从东来，水上山突兀。松竹相蔽亏，烟霞互明灭。", "dynasty": "宋代", "author": "刘仪凤", "instruct": "五言绝句"}
{"title": "新正", "content": "荜门惆怅内，时节暗来频。每见新正雪，长思故国春。云西斜去雁，江上未归人。又一年为客，何媒得到秦。", "dynasty": "唐代", "author": "方干", "instruct": "五言律诗"}
{"title": "惜花", "content": "春潭足芳树，水清不如素。幽人爱华景，一一空山暮。月出潭气白，游鱼暗冲石。夜深春思多，酒醒山寂寂。", "dynasty": "唐代", "author": "张籍", "instruct": "五言律诗"}
{"title": "贵游", "content": "五陵年少尽风流，十日安排一日游。林下幽人差省事，笔床茶灶便登舟。", "dynasty": "宋代", "author": "叶绍翁", "instruct": "七言绝句"}
{"title": "觅茶", "content": "茂绿林中三五家，短墙半露小桃花。客行马上多春日，特扣柴门觅一菜。", "dynasty": "宋代", "author": "谢枋得", "instruct": "七言绝句"}
{"title": "叙州", "content": "东楼特杰少陵诗，锁江颉颃涪翁题。两翁诗阵屹相向，千载名与江山齐。", "dynasty": "宋代", "author": "史申之", "instruct": "七言绝句"}
{"title": "溪流", "content": "云脚才行又复开，一声隐隐只空雷。家僮忽报溪流涨，知是前村落雨来。", "dynasty": "宋代", "author": "俞桂", "instruct": "七言绝句"}
{"title": "闭户", "content": "会到心清有妙香，蒲团纸帐任更长。闭门不受庭前月，分付梅花自主张。", "dynasty": "宋代", "author": "陈郁", "instruct": "七言绝句"}
{"title": "素梅 三六", "content": "霜气横空水满川，梅花枝上月娟娟。却思前载孤山下，半夜吹箫上画船。", "dynasty": "元代", "author": "王冕", "instruct": "七言绝句"}
{"title": "东林寺贯休上人篆隶题诗", "content": "师名自越彻秦中，秦越难寻师所从。墨迹两般诗一首，香炉峰下似相逢。", "dynasty": "唐代", "author": "黄滔", "instruct": "七言绝句"}
{"title": "移榻", "content": "移榻中庭趁晚凉，微风轻送野花香。萧然高卧浑忘暑，多少流萤绕画廊。", "dynasty": "清代", "author": "崔岱齐", "instruct": "七言绝句"}
{"title": "池上", "content": "郡中卧病久，池上一来赊。榆柳飘枯叶，风雨倒横查。", "dynasty": "唐代", "author": "韦应物", "instruct": "五言绝句"}
{"title": "答宾", "content": "斜月才鉴帷，凝霜偏冷枕。持情须耿耿，故作单床寝。", "dynasty": "唐代", "author": "韦应物", "instruct": "五言绝句"}
{"title": "偈", "content": "皖伯台前送别时，桃花如锦柳如眉。明年此日凭栏看，依旧青青一两枝。", "dynasty": "宋代", "author": "释法演", "instruct": "七言绝句"}
{"title": "春晚", "content": "客梦初回夜漏残，东村想见杏花繁。未能便逐啼鸦起，自掩屏风护晓寒。", "dynasty": "宋代", "author": "陆游", "instruct": "七言绝句"}
{"title": "古冢", "content": "代远已难问，累累次古城。民田侵不尽，客路踏还平。作穴蛇分蛰，依冈鹿绕行。唯应风雨夕，鬼火出林明。", "dynasty": "唐代", "author": "曹松", "instruct": "五言律诗"}
{"title": "无题", "content": "珠帘寂寞网流尘，舞歇歌残已十春。惟有香魂消不得，至今犹作梦中人。", "dynasty": "明代", "author": "陆弼", "instruct": "七言绝句"}
{"title": "客游", "content": "悲满千里心，日暖南山石。不谒承明庐，老作平原客。四时别家庙，三年去乡国。旅歌屡弹铗，归问时裂帛。", "dynasty": "唐代", "author": "李贺", "instruct": "五言律诗"}
{"title": "温泉", "content": "太朴一已散，人伪日滋彰。持彼炎凉态，指目为温汤。", "dynasty": "宋代", "author": "李吕", "instruct": "五言绝句"}
{"title": "古意", "content": "莫结荡子心，恩情信难保。杨花纵可变，奈是浮萍草。", "dynasty": "宋代", "author": "吴陵", "instruct": "五言绝句"}
{"title": "小桃", "content": "小桃著子可怜渠，疏处全疏无处无。并缀一梢三十颗，缒枝欲折没人扶。", "dynasty": "宋代", "author": "杨万里", "instruct": "七言绝句"}
{"title": "素梅 三五", "content": "千年万年老梅树，三花五花无限春。不比寻常桃树李，只将颜色媚时人。", "dynasty": "元代", "author": "王冕", "instruct": "七言绝句"}
{"title": "菊", "content": "造化功夫异异端，自缘开晚少人看。若教总似陶潜眼，肯向芳春赏牡丹。", "dynasty": "宋代", "author": "韩丕", "instruct": "七言绝句"}
{"title": "凤", "content": "好是山家凤，歌成非楚鸡。毫光洒风雨，纹彩动云霓。竹实不得饱，桐孙何足栖。岐阳今好去，律吕正凄凄。", "dynasty": "唐代", "author": "伊梦昌", "instruct": "五言律诗"}
{"title": "遣怀", "content": "诗病相兼老病深，世医徒更费千金。馀生岂必虚抛掷，未死何妨乐咏吟。流水不回休叹息，白云无迹莫追寻。闲身自有闲消处，黄叶清风蝉一林。", "dynasty": "唐代", "author": "齐己", "instruct": "七言律诗"}
{"title": "山中听子规（一作顾况诗）", "content": "幽人自爱山中宿，又近葛洪丹井西。窗中有个长松树，半夜子规来上啼。", "dynasty": "唐代", "author": "朱放", "instruct": "七言绝句"}
{"title": "秋塘", "content": "烟水微茫漾远愁，采菱歌断夕阳收。鹭鹚不省红衣老，犹恋银塘十里秋。", "dynasty": "明代", "author": "刘师邵", "instruct": "七言绝句"}
{"title": "十离诗。燕离巢", "content": "出入朱门未忍抛，主人常爱语交交。衔泥秽污珊瑚枕，不得梁间更垒巢。", "dynasty": "唐代", "author": "薛涛", "instruct": "七言绝句"}
{"title": "五月奉教作", "content": "绿树炎氛满，朱楼夏景长。池含冻雨气，山映火云光。果院新樱熟，花庭曙槿芳。欲逃三伏暑，还泛十旬觞。", "dynasty": "唐代", "author": "李峤", "instruct": "五言律诗"}
{"title": "悼亡", "content": "斑斑罗袖湿啼痕，深恨无香使返魂。豆蔻花存人不见，一帘明月伴黄昏。", "dynasty": "宋代", "author": "孟淑卿", "instruct": "七言绝句"}
{"title": "桂江", "content": "未识佳人寻桂水，水云先解傍壶觞。笋林次第添斑竹，雏鸟参差护锦囊。乳洞此时连越井，石楼何日到仙乡。如飞似堕皆青壁，画手不强元化强。", "dynasty": "唐代", "author": "曹松", "instruct": "七言律诗"}
{"title": "马嵬", "content": "长川几处树青青，孤驿危楼对翠屏。一自上皇惆怅后，至今来往马蹄腥。", "dynasty": "唐代", "author": "贾岛", "instruct": "七言绝句"}
{"title": "古碑", "content": "荒田一片石，文字满青苔。不是逢闲客，何人肯读来。", "dynasty": "唐代", "author": "姚合", "instruct": "五言绝句"}
{"title": "燕", "content": "红襟相舞语呢喃，门巷频来径自谙。故国乌衣休再问，年来劫火遍江南。", "dynasty": "清代", "author": "陆汝猷", "instruct": "七言绝句"}
{"title": "月夜", "content": "更深月色半人家，北斗阑干南斗斜。今夜偏知春气暖，虫声新透绿窗纱。", "dynasty": "唐代", "author": "刘方平", "instruct": "七言绝句"}
{"title": "西湖游罢，以书报少云，并系以诗", "content": "一春旧梦散如烟，三月桃花扑酒船。他日移家湖上住，青山青史各千年。", "dynasty": "近代", "author": "连横", "instruct": "七言绝句"}
{"title": "高花", "content": "花将人共笑，篱外露繁枝。宋玉临江宅，墙低不碍窥。", "dynasty": "唐代", "author": "李商隐", "instruct": "五言绝句"}
{"title": "向夕", "content": "畎亩孤城外，江村乱水中。深山催短景，乔木易高风。鹤下云汀近，鸡栖草屋同。琴书散明烛，长夜始堪终。", "dynasty": "唐代", "author": "杜甫", "instruct": "五言律诗"}
{"title": "途中忆儿女之作", "content": "发为思乡白，形因泣泪枯。尔曹应有梦，知我断肠无？", "dynasty": "唐代", "author": "马云奇", "instruct": "五言绝句"}
{"title": "初夏", "content": "翦韭腌荠粟作浆，新炊麦饭满村香。先生醉後骑黄犊，北陌东阡看戏场。", "dynasty": "宋代", "author": "陆游", "instruct": "七言绝句"}
{"title": "读诸家诗", "content": "辞赋文章能者稀，难中难者莫过诗。直应吟骨无生死，只我前身是阿谁。", "dynasty": "唐代", "author": "杜荀鹤", "instruct": "七言绝句"}
{"title": "颂古", "content": "到老不曾开话路，临行回首却叮咛。深深海底犹嫌浅，直向金刚水际行。", "dynasty": "宋代", "author": "释道颜", "instruct": "七言绝句"}
{"title": "雨过", "content": "漠漠轻云过野墙，新枫矮柏色苍苍。平田鹤迹留残雨，深坞鹂声带夕阳。", "dynasty": "宋代", "author": "厉元吉", "instruct": "七言绝句"}
{"title": "官舍闲题", "content": "职散优闲地，身慵老大时。送春唯有酒，销日不过棋。禄米獐牙稻，园蔬鸭脚葵。饱餐仍晏起，馀暇弄龟儿。", "dynasty": "唐代", "author": "白居易", "instruct": "五言律诗"}
{"title": "蝶", "content": "孤蝶小徘徊，翩翾粉翅开。并应伤皎洁，频近雪中来。", "dynasty": "唐代", "author": "李商隐", "instruct": "五言绝句"}
{"title": "遣愤", "content": "闻道花门将，论功未尽归。自从收帝里，谁复总戎机。蜂虿终怀毒，雷霆可震威。莫令鞭血地，再湿汉臣衣。", "dynasty": "唐代", "author": "杜甫", "instruct": "五言律诗"}
{"title": "范参政自建康得资政宫祠六诗寄呈", "content": "山处如公亦甚都，不携西子不思鲈。三高异日当为四，不见方严与范俱。", "dynasty": "宋代", "author": "赵蕃", "instruct": "七言绝句"}
{"title": "与李文仲秀才同赋泛酒花诗", "content": "若道春无赖，飞花合逐风。巧知人意里，解入酒杯中。香湿胜含露，光摇似泛空。请君回首看，几片舞芳丛。", "dynasty": "唐代", "author": "杨巨源", "instruct": "五言律诗"}
{"title": "春风", "content": "著柳成新绿，吹花作故红。衰颜与华发，不敢怨春风。", "dynasty": "宋代", "author": "陈杰", "instruct": "五言绝句"}
{"title": "婺州水馆重阳日作", "content": "异国逢佳节，凭高独若吟。一杯今日醉，万里故园心。水馆红兰合，山城紫菊深。白衣虽不至，鸥鸟自相寻。", "dynasty": "唐代", "author": "韦庄", "instruct": "五言律诗"}
{"title": "江亭", "content": "瘴江昏雾连天合，欲作家书更断肠。今日病身悲状候，岂能埋骨向炎荒。", "dynasty": "唐代", "author": "李绅", "instruct": "七言绝句"}
{"title": "诗", "content": "九重天子人中贵，五等诸侯阃外尊。争似布衣云水客，不将名字挂乾坤。", "dynasty": "唐代", "author": "丁元和", "instruct": "七言绝句"}
{"title": "孟冬", "content": "殊俗还多事，方冬变所为。破甘霜落爪，尝稻雪翻匙。巫峡寒都薄，乌蛮瘴远随。终然减滩濑，暂喜息蛟螭。", "dynasty": "唐代", "author": "杜甫", "instruct": "五言律诗"}
{"title": "白龟", "content": "一种龟儿玉雪然，故人为寄小如钱。会当放汝江湖去，小住盆池慰眼前。", "dynasty": "宋代", "author": "曾几", "instruct": "七言绝句"}
{"title": "远峰", "content": "孤巘秀何似，碧莲含未开。谁将脩月斧，斸取一尖来。", "dynasty": "宋代", "author": "杨万里", "instruct": "五言绝句"}
{"title": "有忆", "content": "昼漏迢迢夜漏迟，倾城消息杳无期。愁肠泥酒人千里，泪眼倚楼天四垂。自笑计狂多独语，谁怜梦好转相思。何时斗帐浓香里，分付东风与玉儿。", "dynasty": "唐代", "author": "韩偓", "instruct": "七言律诗"}
{"title": "偶饮", "content": "三盏醺醺四体融，妓亭檐下夕阳中。千声方响敲相续，一曲云和戛未终。今日心情如往日，秋风气味似春风。唯憎小吏樽前报，道去衙时水五筒。", "dynasty": "唐代", "author": "白居易", "instruct": "七言律诗"}
{"title": "梨", "content": "擅美玄光侧，传芳瀚海中。凤文疏象郡，花影丽新丰。色对瑶池紫，甘依大谷红。若令逢汉主，还冀识张公。", "dynasty": "唐代", "author": "李峤", "instruct": "五言律诗"}
{"title": "入城舟中作", "content": "棹边蘸岸挼蓝水，篷外横空破墨山。更著滩头一行鹭，此身真在画图间。", "dynasty": "宋代", "author": "陆游", "instruct": "七言绝句"}
{"title": "东居 十", "content": "灯飘珠箔玉筝秋，几曲回阑水上楼。猛忆定庵哀怨句：“三生花草梦苏州”。", "dynasty": "近代", "author": "苏曼殊", "instruct": "七言绝句"}
{"title": "小言", "content": "醯鸡伺晨驾蚊翼，毫端棘刺分畛域。蛛丝结构聊荫息，蚁垤崔嵬不可陟。", "dynasty": "唐代", "author": "权德舆", "instruct": "七言绝句"}
{"title": "相和歌", "content": "美人罗带长，风吹不到地。低头采玉簪，头上玉簪坠。", "dynasty": "明代", "author": "李梦阳", "instruct": "五言绝句"}
{"title": "梅", "content": "江国正寒春信稳，岭头枝上雪飘飘。何言落处堪惆怅，直是开时也寂寥。素艳照尊桃莫比，孤香黏袖李须饶。离人南去肠应断，片片随鞭过楚桥。", "dynasty": "唐代", "author": "郑谷", "instruct": "七言律诗"}
{"title": "偶书", "content": "万事秋来只信缘，为谁清嚏晚风前。断虹收尽廉纤雨，喜见江南八月天。", "dynasty": "宋代", "author": "王之道", "instruct": "七言绝句"}
{"title": "送公度之福建（此后并同州刺史时作）", "content": "棠阴犹在建溪矶，此去那论是与非。若见白头须尽敬，恐曾江岸识胡威。", "dynasty": "唐代", "author": "元稹", "instruct": "七言绝句"}
{"title": "即事", "content": "炎凉苍狗变，光景白驹驰。忽见镜中者，惊询汝是谁。", "dynasty": "宋代", "author": "刘克庄", "instruct": "五言绝句"}
{"title": "僧门", "content": "一閒每笑不如僧，及到僧门閒未能。昨夜褐袍风雪里，隔溪犬吠入林灯。", "dynasty": "宋代", "author": "林景熙", "instruct": "七言绝句"}
{"title": "赠昙禅师（梦中作）", "content": "五年不入慈恩寺，今日寻师始一来。欲知火宅焚烧苦，方寸如今化作灰。", "dynasty": "唐代", "author": "白居易", "instruct": "七言绝句"}
{"title": "宴坐", "content": "鼓乐弦歌万二千，天魔剩欲破幽禅。道人袖手心如水，一点纱灯夜悄然。", "dynasty": "宋代", "author": "陆游", "instruct": "七言绝句"}
{"title": "新秋以窗里人将老门前树欲秋为韵作小诗", "content": "残暑无多日，幽居近小江。酒醒中夜起，松月入山窗。", "dynasty": "宋代", "author": "陆游", "instruct": "五言绝句"}
{"title": "小僧乞诗", "content": "风前掩苒草吹香，溪上霏微雨送凉。万里安西无梦到，却寻僧话破年光。", "dynasty": "宋代", "author": "陆游", "instruct": "七言绝句"}
{"title": "南朝", "content": "南朝人物尽清贤，不是风流即放言。三百年间却堪笑，绝无人可定中原。", "dynasty": "宋代", "author": "石延年", "instruct": "七言绝句"}
{"title": "大涤洞天留题", "content": "朝乘云气上蓬莱，九锁仙峰翠作堆。可惜洞天闲日月，人生能得几回来。", "dynasty": "宋代", "author": "谢岳甫", "instruct": "七言绝句"}
{"title": "温泉", "content": "已去开元四百年，此泉犹自响潺潺。也知不愤当时事，长作悲声恨禄山。", "dynasty": "宋代", "author": "杜常", "instruct": "七言绝句"}
{"title": "牡丹", "content": "缥叶湘丛照碧栏，几春都未见殷鲜。栽培不得华腴地，岂是东君用意偏。", "dynasty": "宋代", "author": "石延年", "instruct": "七言绝句"}
{"title": "云", "content": "大梁白云起，氛氲殊未歇。锦文触石来，盖影凌天发。烟煴万年树，掩映三秋月。会入大风歌，从龙赴圆阙。", "dynasty": "唐代", "author": "李峤", "instruct": "五言律诗"}
{"title": "严陵钓台贻行侣", "content": "故人天下定，垂钓碧岩幽。旧迹随台古，高名寄水流。鸟喧群木晚，蝉急众山秋。更待新安月，凭君暂驻舟。", "dynasty": "唐代", "author": "许浑", "instruct": "五言律诗"}
{"title": "庭下", "content": "庭下乱生春草花，夭红不称野人家。漫开漫落无人折，留得孤根数寸槎。", "dynasty": "宋代", "author": "沈辽", "instruct": "七言绝句"}
{"title": "寻仙", "content": "溪头一径入青崖，处处仙居隔杏花。更见峰西幽客说，云中犹有两三家。", "dynasty": "唐代", "author": "张籍", "instruct": "七言绝句"}
{"title": "七夕", "content": "秋近雁行稀，天高鹊夜飞。妆成应懒织，今夕渡河归。月皎宜穿线，风轻得曝衣。来时不可觉，神验有光辉。", "dynasty": "唐代", "author": "沈佺期", "instruct": "五言律诗"}
{"title": "偶成", "content": "儒风一变至于道，此是尧夫未识儒。除却儒风如更有，将驴骑了复寻驴。", "dynasty": "宋代", "author": "曹彦约", "instruct": "七言绝句"}
{"title": "桂", "content": "金谷园林知几家，竞栽桃李作春华。无人得似天工巧，明月中间种桂花。", "dynasty": "宋代", "author": "戴复古", "instruct": "七言绝句"}
{"title": "庭草", "content": "幽幽庭下草，悟悦有禅味。君看红紫场，纷纭乱人意。", "dynasty": "宋代", "author": "姜特立", "instruct": "五言绝句"}
{"title": "客中作", "content": "异乡岁晚怅离怀，游子驱驰愧不才。夜夜砧声催客去，年年雁影带寒来。半林残叶迎霜落，三径黄花近节开。几度无聊倍惆怅，临风搔首独兴哀。", "dynasty": "唐代", "author": "牟融", "instruct": "七言律诗"}
{"title": "哭欧公孤山僧惠思示小诗次韵", "content": "故人已为土，衰鬓亦惊秋。犹喜孤山下，相逢说旧游。", "dynasty": "宋代", "author": "苏轼", "instruct": "五言绝句"}
{"title": "扇", "content": "蒲葵也解归掌握，纨素未应捐箧中。莫把暗尘涴明月，好驱大暑来清风。", "dynasty": "宋代", "author": "谢枋得", "instruct": "七言绝句"}
{"title": "闲卧", "content": "尽日前轩卧，神闲境亦空。有山当枕上，无事到心中。帘卷侵床日，屏遮入座风。望春春未到，应在海门东。", "dynasty": "唐代", "author": "白居易", "instruct": "五言律诗"}
{"title": "鸣琴", "content": "虽传古人声，不识古人意。古人今已远，悲哉广陵思。", "dynasty": "宋代", "author": "梅尧臣", "instruct": "五言绝句"}
{"title": "丙辰冬和乐魁声道四诗", "content": "兰芷怀思未敢言，美芹良欲献君尊。八珍侧畔堪容得，虎豹狺狺踞九阍。", "dynasty": "宋代", "author": "姚勉", "instruct": "七言绝句"}
{"title": "拟阮公夜中不能寐诗", "content": "漏分不能卧。酌酒乱繁忧。惠气凭夜清。素景缘隟流。鸣鹤时一闻。千里绝无俦。伫立为谁久。寂寞空自愁。", "dynasty": "南北朝", "author": "鲍照", "instruct": "五言律诗"}
{"title": "农家", "content": "茅屋三间槿作篱，白头婆子葺冬衣。儿童饱饭黄昏后，短笛横吹唤不归。", "dynasty": "宋代", "author": "宋伯仁", "instruct": "七言绝句"}
{"title": "四季花", "content": "群葩各分荣，此独贯时序。聊披浅深艳，不易冬春虑。", "dynasty": "宋代", "author": "宋祁", "instruct": "五言绝句"}
{"title": "望霁", "content": "阴阳互阖闢，宇宙几洪荒。重明丽乎正，万象先辉光。", "dynasty": "宋代", "author": "卫宗武", "instruct": "五言绝句"}
{"title": "疏雨", "content": "疏雨从东送疾雷，小庭凉气净莓苔。卷帘燕子穿人去，洗砚鱼儿触手来。但欲进贤求上赏，唯将拯溺作良媒。戎衣一挂清天下，傅野非无济世才。", "dynasty": "唐代", "author": "韩偓", "instruct": "七言律诗"}
{"title": "寒食行次冷泉驿", "content": "驿途仍近节，旅宿倍思家。独夜三更月，空庭一树花。介山当驿秀，汾水绕关斜。自怯春寒苦，那堪禁火赊。", "dynasty": "唐代", "author": "李商隐", "instruct": "五言律诗"}
{"title": "向隅", "content": "守道得途迟，中兼遇乱离。刚肠成绕指，玄发转垂丝。客路少安处，病床无稳时。弟兄消息绝，独敛问隅眉。", "dynasty": "唐代", "author": "韩偓", "instruct": "五言律诗"}
{"title": "送从舅成都丞广归蜀（一作李端诗）", "content": "巴字天边水，秦人去是归。栈长山雨响，溪乱火田稀。俗富行应乐，官雄禄岂微。魏舒终有泪，还识宁家衣。", "dynasty": "唐代", "author": "卢纶", "instruct": "五言律诗"}
{"title": "秋虫", "content": "蝉哀落日恰才收，蛩怨黄昏正未休。催得世人头摠白，不知替得二虫愁。", "dynasty": "宋代", "author": "杨万里", "instruct": "七言绝句"}
{"title": "宿旅舍题壁 其一 蜀中峨眉亭诗", "content": "一个忠臣九族殃，全身远害亦天常。夷齐死后君臣薄，力为君王固首阳。", "dynasty": "明代", "author": "冯翁", "instruct": "七言绝句"}
{"title": "村翁", "content": "茅茨西日肝，翁媪自相依。不识鸳鸯意，双双作伴飞。", "dynasty": "宋代", "author": "姜特立", "instruct": "五言绝句"}
{"title": "三月六日", "content": "自把残书洗睡昏，欲求甚解与谁论。乍然好鸟闻深樾，忽尔荒鸡听远村。", "dynasty": "宋代", "author": "赵蕃", "instruct": "七言绝句"}
{"title": "巴兴作", "content": "三年未省闻鸿叫，九月何曾见草枯。寒暑气均思白社，星辰位正忆皇都。苏卿持节终还汉，葛相行师自渡泸。乡味朔山林果别，北归期挂海帆孤。", "dynasty": "唐代", "author": "贾岛", "instruct": "七言律诗"}
{"title": "夜分", "content": "此夕炎氛罢，浩然天意秋。桂华兼月上，槎影带星流。", "dynasty": "宋代", "author": "宋祁", "instruct": "五言绝句"}
{"title": "月夜", "content": "更深月色半人家，北斗阑干南斗斜。今夜偏知春气暖，虫声新透绿窗纱。", "dynasty": "唐代", "author": "刘方平", "instruct": "七言绝句"}
{"title": "子夜四时歌", "content": "月寒蟋蟀鸣，独向空庭步。金井双梧桐，花上有清露。", "dynasty": "明代", "author": "王伯稠", "instruct": "五言绝句"}
{"title": "送行脚僧", "content": "瓶枕绕腰垂，出门何所之。毳衣沾雨重，棕笠看山欹。夜观入枯树，野眠逢断碑。邻房母泪下，相课别离词。", "dynasty": "唐代", "author": "李洞", "instruct": "五言律诗"}
{"title": "尝茶", "content": "生拍芳丛鹰觜芽，老郎封寄谪仙家。今宵更有湘江月，照出菲菲满碗花。", "dynasty": "唐代", "author": "刘禹锡", "instruct": "七言绝句"}
{"title": "丙辰岁朝行东园", "content": "元日扶衰看早春，嫩苔一径落梅新。何人舞罢淩波袜，蹈匾真珠满绿絪。", "dynasty": "宋代", "author": "杨万里", "instruct": "七言绝句"}
{"title": "燕居", "content": "青苔常满路，流水复入林。远与市朝隔，日闻鸡犬深。寥寥丘中想，渺渺湖上心。啸傲转无欲，不知成陆沉。", "dynasty": "唐代", "author": "常建", "instruct": "五言律诗"}
{"title": "山禽", "content": "山禽毛如白练带，栖我庭前栗树枝。猕猴半夜来取栗，一双中林向月飞。", "dynasty": "唐代", "author": "张籍", "instruct": "七言绝句"}
{"title": "岁暮夜长病中灯下闻卢尹夜宴以诗戏之且为来日张本也", "content": "荣闹兴多嫌昼短，衰闲睡少觉明迟。当君秉烛衔杯夜，是我停飧服药时。枕上愁吟堪发病，府中欢笑胜寻医。明朝强出须谋乐，不拟车公更拟谁。", "dynasty": "唐代", "author": "白居易", "instruct": "七言律诗"}
{"title": "初夏", "content": "等闲过了一年春，雨后风光夏景新。试把樱桃荐杯酒，欲将芍药赠何人。", "dynasty": "宋代", "author": "戴复古", "instruct": "七言绝句"}
{"title": "杏花", "content": "暖映垂杨曲槛边，一堆红雪罩轻烟。春来自得风流伴，榆荚休抛买笑钱。", "dynasty": "宋代", "author": "王禹偁", "instruct": "七言绝句"}
{"title": "善哉行", "content": "大鹏刷翮谢溟渤，青云万层高突出。下视秋涛空渺瀰，旧处鱼龙皆细物。人生在世何容易，眼浊心昏信生死。愿除嗜欲待身轻，携手同寻列仙事。", "dynasty": "唐代", "author": "齐己", "instruct": "七言律诗"}
{"title": "春词", "content": "冰销玉液凫鹥喜，日暖宜春草木长。忠厚家风传八叶，太平光景接三王。", "dynasty": "宋代", "author": "毛滂", "instruct": "七言绝句"}
{"title": "瀑布", "content": "秋河溢长空，天洒万丈布。深雷隐云壑，孤电挂岩树。沧溟晓喷寒，碧落晴荡素。非趋下流急，热使不得住。", "dynasty": "唐代", "author": "章孝标", "instruct": "五言律诗"}
{"title": "奉和魏仆射秋日还乡有怀之作", "content": "南宫夙拜罢，东道昼游初。饮饯倾冠盖，传呼问里闾。树悲悬剑所，溪想钓璜馀。明发辉光至，增荣驷马车。", "dynasty": "唐代", "author": "苏颋", "instruct": "五言律诗"}
{"title": "又和", "content": "柳亚溪桥几换条，鬓根添得雪飘萧。清臞自信堪骑鹤，最喜无钱绊住腰。", "dynasty": "宋代", "author": "洪咨夔", "instruct": "七言绝句"}
{"title": "五湖", "content": "已立平吴霸越功，片帆高扬五湖风。不知战国官荣者，谁似陶朱得始终。", "dynasty": "唐代", "author": "汪遵", "instruct": "七言绝句"}
{"title": "十四盐", "content": "不分光浮地，还函明镜奁。寒辉殊未灭，春色梦中兼。", "dynasty": "明代", "author": "释函是", "instruct": "五言绝句"}
{"title": "四皓庙", "content": "本为留侯慕赤松，汉庭方识紫芝翁。萧何只解追韩信，岂得虚当第一功。", "dynasty": "唐代", "author": "李商隐", "instruct": "七言绝句"}
{"title": "新秋以窗里人将老门前树欲秋为韵作小诗", "content": "无食妨何事，吾儿可散愁。焚香正巾褐，听汝读春秋。", "dynasty": "宋代", "author": "陆游", "instruct": "五言绝句"}
{"title": "中年", "content": "中年许国邯郸梦，晚岁还家圹埌游。南望青山知不远，五湖春草入扁舟。", "dynasty": "宋代", "author": "王安石", "instruct": "七言绝句"}
{"title": "愆期", "content": "日长岑寂度如年，然诺胡为我辈骞。渐入清和宜枉驾，坐邀勿讶亟挥鞭。", "dynasty": "宋代", "author": "洪皓", "instruct": "七言绝句"}
{"title": "已亥杂诗 68", "content": "北游不至独石口，东游不至卢龙关。此记游耳非著作，马蹄蹀躞书生孱，", "dynasty": "清代", "author": "龚自珍", "instruct": "七言绝句"}
{"title": "寄远", "content": "只影随惊雁，单栖锁画笼。向春罗袖薄，谁念舞台风。", "dynasty": "唐代", "author": "杜牧", "instruct": "五言绝句"}
{"title": "编猥作", "content": "老来事业无多子，收拾新诗又满编。金玉那能润身后，等閒犹作百年传。", "dynasty": "宋代", "author": "姜特立", "instruct": "七言绝句"}
{"title": "江上", "content": "江上潮来浪薄天，隔江寒树晚生烟。北风三日无人渡，寂寞沙头一族船。", "dynasty": "宋代", "author": "刘子翚", "instruct": "七言绝句"}
{"title": "去年过弋阳访赵恂道通判，话西湖旧游，因题", "content": "红尘宝马碧湖船，一梦如今费十年。却照清溪寻绿鬓，但余衰雪雨萧然。", "dynasty": "宋代", "author": "范成大", "instruct": "七言绝句"}
{"title": "蜀路倦行因有所感", "content": "乱峰碎石金牛路，过客应骑铁马行。白日欲斜催后乘，青云何处问前程。飞蝇一一皆先去，度鸟双双亦远鸣。蹇步不唯伤旅思，此中兼见宦途情。", "dynasty": "唐代", "author": "雍陶", "instruct": "七言律诗"}
{"title": "和回文诗", "content": "旱莲生竭镬。嫩菊养秋邻。满池留浴鸟。分桥上戏人。", "dynasty": "南北朝", "author": "庾信", "instruct": "五言绝句"}
{"title": "春昼", "content": "年长追游兴渐凋，况兼巴峡景萧萧。闲斋为谢杨花到，时拂残书慰寂寥。", "dynasty": "宋代", "author": "寇准", "instruct": "七言绝句"}
{"title": "咏手", "content": "腕白肤红玉笋芽，调琴抽线露尖斜。背人细撚垂胭鬓。向镜轻匀衬脸霞。怅望昔逢褰绣幔，依稀曾见托金车。后园笑向同行道，摘得蘼芜又折花。", "dynasty": "唐代", "author": "韩偓", "instruct": "七言律诗"}
{"title": "言怀", "content": "冥心坐似痴，寝食亦如遗。为觅出人句，只求当路知。岂能穷到老，未信达无时。此道须天付，三光幸不私。", "dynasty": "唐代", "author": "曹松", "instruct": "五言律诗"}
{"title": "公子家 / 公子行 / 长安花", "content": "种花满西园，花发青楼道。花下一禾生，去之为恶草。", "dynasty": "唐代", "author": "聂夷中", "instruct": "五言绝句"}
{"title": "咏早蝉诗", "content": "生随春冰薄。质与秋尘轻。端绥挹霄液。飞音承露清。", "dynasty": "南北朝", "author": "范云", "instruct": "五言绝句"}
{"title": "茅", "content": "楚甸供王日，衡阳入贡年。麏包青野外，鸱啸绮楹前。尧帝成茨罢，殷汤祭雨旋。方期大君锡，不惧小巫捐。", "dynasty": "唐代", "author": "李峤", "instruct": "五言律诗"}
{"title": "予秋夜观月得疟疾枕上赋小诗自戏", "content": "贪看霜月步亭皋，不觉寒侵范叔袍。且倚诵诗驱疟鬼，断无人寄碧腴膏。", "dynasty": "宋代", "author": "陆游", "instruct": "七言绝句"}
{"title": "读豳诗", "content": "我读豳风七月篇，圣贤事事在陈编。岂惟王业方兴日，要是淳风未散前。屈宋遗音今尚绝，咸韶古奏更谁传？吾曹所学非章句，白发青灯一泫然。", "dynasty": "宋代", "author": "陆游", "instruct": "七言律诗"}
{"title": "杼峰", "content": "夏后峰前思盛业，鲁公亭畔忆孤忠。吴兴胜地东南会，震泽嵎山在眼中。", "dynasty": "宋代", "author": "汪勃", "instruct": "七言绝句"}
{"title": "无题", "content": "槐映高楼柳映墀，风来唯有鹊先知。长应别殿黄昏后，记得金富妒宠时。", "dynasty": "元代", "author": "刘基", "instruct": "七言绝句"}
{"title": "横塘", "content": "南浦春来绿一川，石桥朱塔两依然。年年送客横塘路，细雨垂杨系画船。", "dynasty": "宋代", "author": "范成大", "instruct": "七言绝句"}
{"title": "偶书", "content": "未抱床头酒瓮乾，莫来楼上倚阑干。浓云垂地卷不起，细草连天都是寒。", "dynasty": "宋代", "author": "郑刚中", "instruct": "七言绝句"}
{"title": "舟行书事，寄杭州崔员外", "content": "张颐任酒浇，开眼信花烧。旧国归何滞，新知别又遥。夜行篙触石，晚泊缆依桥。若未重相见，无门解寂寥。", "dynasty": "唐代", "author": "姚合", "instruct": "五言律诗"}
{"title": "道游武夷遇雨既渡复回明日竟敢游九曲而行因", "content": "渡口回舟未忍移，净坊听雨坐题诗。馀龄倘有寻真路，试与披云问凤儿。", "dynasty": "宋代", "author": "李弥逊", "instruct": "七言绝句"}
{"title": "江中", "content": "日日江中浪拍舟，南风不遂北来谋。谁云境逆无佳思，独倚篷窗看活流。", "dynasty": "明代", "author": "林光", "instruct": "七言绝句"}
{"title": "马嵬", "content": "莫唱当年长恨歌，人间亦自有银河。石壕村里夫妻别，泪比长生殿上多。", "dynasty": "清代", "author": "袁枚", "instruct": "七言绝句"}
{"title": "同潘德久作明妃作", "content": "年年心随春，日日穹庐中。遥见沙上月，忽忆建章宫。", "dynasty": "宋代", "author": "姜夔", "instruct": "五言绝句"}
{"title": "新雷", "content": "造物无言却有情，每于寒尽觉春生。千红万紫安排著，只待新雷第一声。", "dynasty": "清代", "author": "张维屏", "instruct": "七言绝句"}
{"title": "至淡河同前之作", "content": "念尔兼辞国，缄愁欲渡河。到来河更阔，应为涕流多。", "dynasty": "唐代", "author": "马云奇", "instruct": "五言绝句"}
{"title": "逢梅", "content": "人言草没孤山冢，从此梅花不要诗。却是未嫌吾辈在，一枝开过竹巴篱。", "dynasty": "宋代", "author": "方岳", "instruct": "七言绝句"}
{"title": "秋行", "content": "戛戛秋蝉响似筝，听蝉闲傍柳边行。小溪清水平如镜，一叶飞来浪细生。", "dynasty": "宋代", "author": "徐玑", "instruct": "七言绝句"}
{"title": "小秦王 其二 关于新边塞诗", "content": "大漠雪山瑰丽姿，长风万里动奇思。高岑遗响终须继，莫把浮嚣作入时。", "dynasty": "当代", "author": "蔡淑萍", "instruct": "七言绝句"}
{"title": "海棠", "content": "春风用意匀颜色，销得携觞与赋诗。秾丽最宜新著雨，娇饶全在欲开时。莫愁粉黛临窗懒，梁广丹青点笔迟。朝醉暮吟看不足，羡他蝴蝶宿深枝。", "dynasty": "唐代", "author": "郑谷", "instruct": "七言律诗"}
{"title": "故南阳夫人樊氏挽歌", "content": "石窌恩荣重，金吾车骑盛。将朝每赠言，入室还相敬。叠鼓秋城动，悬旌寒日映。不言长不归，环佩犹将听。", "dynasty": "唐代", "author": "王维", "instruct": "五言律诗"}
{"title": "王东卿惠墨戏副之以诗因次韵谢之", "content": "轩冕傥来真漫尔，稳泛潇湘弄烟水。凭君收入画图中，一抹云山数千里。", "dynasty": "宋代", "author": "蔡戡", "instruct": "七言绝句"}
{"title": "扇", "content": "翟羽旧传名，蒲葵价不轻。花芳不满面，罗薄讵障声。御热含风细，临秋带月明。同心如可赠，持表合欢情。", "dynasty": "唐代", "author": "李峤", "instruct": "五言律诗"}
{"title": "梦中", "content": "屋头晴哢已交交，更向春风打一遭。花片已肥红欲绽，柳丝烟重绿如缫。", "dynasty": "宋代", "author": "方岳", "instruct": "七言绝句"}
{"title": "溪行逢雨与柳中庸", "content": "日落众山昏，萧萧暮雨繁。那堪两处宿，共听一声猿。", "dynasty": "唐代", "author": "李端", "instruct": "五言绝句"}
{"title": "昼寝", "content": "碧桐阴尽隔帘栊，扇拂金鹅玉簟烘。扑粉更添香体滑，解衣唯见下裳红。烦襟乍触冰壶冷，倦枕徐欹宝髻松。何必苦劳魂与梦，王昌只在此墙东。", "dynasty": "唐代", "author": "韩偓", "instruct": "七言律诗"}
{"title": "偈", "content": "前付落叶尽，深院桂花残。此夜初冬节，从兹特地寒。", "dynasty": "宋代", "author": "释慧观", "instruct": "五言绝句"}
{"title": "新都行", "content": "缥缈空中丝，蒙笼道傍树。翻兹叶间吹，惹破花上露。悠扬丝意去，苒蒻花枝住。何计脱缠绵，天长春日暮。", "dynasty": "唐代", "author": "欧阳詹", "instruct": "五言律诗"}
{"title": "新柳", "content": "无力摇风晓色新，细腰争妒看来频。绿阴未覆长堤水，金穗先迎上苑春。几处伤心怀远路，一枝和雨送行尘。东门门外多离别，愁杀朝朝暮暮人。", "dynasty": "唐代", "author": "杜牧", "instruct": "七言律诗"}
{"title": "山村经行因施药", "content": "儿扶一老侯溪边，来告头风久未痊。不用更求芎芷辈，吾诗读罢自醒然。", "dynasty": "宋代", "author": "陆游", "instruct": "七言绝句"}
{"title": "海棠", "content": "少陵不赋海棠诗，留得风流相国词。闻种锦窠三百本，春风才起蜀人思。", "dynasty": "宋代", "author": "全大用", "instruct": "七言绝句"}
{"title": "感兴", "content": "看书已怯短檠灯，觅句犹锵涧水声。诗瘦近来惟有骨，可怜辛苦为虚名。", "dynasty": "宋代", "author": "杨万里", "instruct": "七言绝句"}
{"title": "春宵", "content": "春云春日共朦胧，满院梨花半夜风。宿酒未醒珠箔卷，艳歌初阕玉楼空。五湖范蠡才堪重，六印苏秦道不同。再取素琴聊假寐，南柯灵梦莫相通。", "dynasty": "唐代", "author": "刘兼", "instruct": "七言律诗"}
{"title": "竹枝", "content": "江畔谁家唱竹枝，前声断咽后声迟。怪来调苦缘词苦，多是通州司马诗。", "dynasty": "唐代", "author": "白居易", "instruct": "七言绝句"}
{"title": "村景", "content": "黄昏吹角闻呼鬼，清晓持竿看牧鹅。蚕上楼时桑叶少，水鸣车处稻苗多。", "dynasty": "宋代", "author": "陈与义", "instruct": "七言绝句"}
{"title": "闻旧教坊人歌", "content": "渭城歌罢独凄然，不及新声世共怜。今日岐王宾客尽，江南谁识李龟年。", "dynasty": "明代", "author": "高启", "instruct": "七言绝句"}
{"title": "梦中作", "content": "野鹤翩僊啄粒微，碧桃缥缈著花稀。海山又见春风到，丹灶苔封人未归。", "dynasty": "宋代", "author": "陆游", "instruct": "七言绝句"}
{"title": "海棠", "content": "绚丽繁霞綵，荧煌瑞锦堆。夜深疑睡去，日暖怕慵来。", "dynasty": "宋代", "author": "姜特立", "instruct": "五言绝句"}
{"title": "又和", "content": "樱桃花下会亲贤，风远铜乌转露盘。蝶下粉墙梅乍坼，蚁浮金斝酒难干。云和缓奏泉声咽，珠箔低垂水影寒。狂简斐然吟咏足，却邀群彦重吟看。", "dynasty": "唐代", "author": "韩偓", "instruct": "七言律诗"}
{"title": "咏余雪诗", "content": "阴庭覆素芷。南阶褰绿葹。玉台新落构。青山已半亏。", "dynasty": "南北朝", "author": "沈约", "instruct": "五言绝句"}
{"title": "初春", "content": "春入陂湖已折冰，流年谁解系长绳？土膏动後麦苗长，桑眼绽来蚕事兴。税足了无徵欠吏，饭香时有乞斋僧。开正父老频占候，已决今年百稼登。", "dynasty": "宋代", "author": "陆游", "instruct": "七言律诗"}
{"title": "题梅", "content": "炎方无雪伴清癯，依旧心肠铁石如。何处相思最愁绝，罗浮月晓梦回初。", "dynasty": "明代", "author": "欧阳初", "instruct": "七言绝句"}
{"title": "雨声", "content": "风吹竹叶休还动，雨点荷心暗复明。曾向西江船上宿，惯闻寒夜滴篷声。", "dynasty": "唐代", "author": "元稹", "instruct": "七言绝句"}
{"title": "憩郊园和约法师采药诗", "content": "郭外三千亩。欲以贸朝饘。繁蔬既绮布。密菓亦星悬。", "dynasty": "南北朝", "author": "沈约", "instruct": "五言绝句"}
{"title": "四明山诗。青棂子", "content": "山实号青棂，环冈次第生。外形坚绿壳，中味敌璚英。堕石樵儿拾，敲林宿鸟惊。亦应仙吏守，时取荐层城。", "dynasty": "唐代", "author": "陆龟蒙", "instruct": "五言律诗"}
{"title": "句", "content": "稚子新能编笋笠，山妻旧解补荷衣。秋山隔岸清猿叫，湖水当门白鸟飞。", "dynasty": "唐代", "author": "陈羽", "instruct": "七言绝句"}
{"title": "昔在成都正月七日圣寿寺麻子市初春行乐处也", "content": "乐事新年忆锦城，城南麻市试春行。如今老病茅檐底，卧听儿童吓雀声。", "dynasty": "宋代", "author": "陆游", "instruct": "七言绝句"}
{"title": "雁", "content": "来时沙碛已冰霜，飞过江南木叶黄。水阔天低云暗澹，朔风吹起自成行。", "dynasty": "宋代", "author": "欧阳修", "instruct": "七言绝句"}
{"title": "答端", "content": "坐忆故园人已老，宁知远郡雁还来。长瞻西北是归路，独上城楼日几回。", "dynasty": "唐代", "author": "韦应物", "instruct": "七言绝句"}
{"title": "偶然作", "content": "野寺长依止，田家或往还。老农开古地，夕鸟入寒山。书剑身同废，烟霞吏共闲。岂能将白发，扶杖出人间。", "dynasty": "唐代", "author": "刘长卿", "instruct": "五言律诗"}
{"title": "玩初月（一作沈佺期诗）", "content": "忌满光先缺，乘昏影暂流。既能明似镜，何用曲如钩。", "dynasty": "唐代", "author": "骆宾王", "instruct": "五言绝句"}
{"title": "山中", "content": "此地似商岭，云霞空往还。衰条难定鸟，缺月易依山。野色耕不尽，溪容钓自闲。分因多卧退，百计少相关。", "dynasty": "唐代", "author": "曹松", "instruct": "五言律诗"}
{"title": "温泉诗", "content": "秦都壮温谷，汉京丽汤泉。炎德潜远液，暄波起兹源。", "dynasty": "南北朝", "author": "刘义恭", "instruct": "五言绝句"}
{"title": "鸥", "content": "江浦寒鸥戏，无他亦自饶。却思翻玉羽，随意点春苗。雪暗还须浴，风生一任飘。几群沧海上，清影日萧萧。", "dynasty": "唐代", "author": "杜甫", "instruct": "五言律诗"}
{"title": "赠僧", "content": "繁华举世皆如梦，今古何人肯暂闲。唯有东林学禅客，白头闲坐对青山。", "dynasty": "唐代", "author": "罗邺", "instruct": "七言绝句"}
{"title": "湖上", "content": "沙暖鸳鸯傍柳眠，春来亦懒避湖船。佳人窈窕惜颜色，自照晴波整翠钿。", "dynasty": "宋代", "author": "方岳", "instruct": "七言绝句"}
{"title": "喜雨", "content": "昨遣长须借踏车，小池须水引鸣蛙。今朝一雨添新涨，便合翻泥种藕花。", "dynasty": "宋代", "author": "范成大", "instruct": "七言绝句"}
{"title": "皇陂", "content": "皇陂潋滟深复深，陂西下马聊登临。垂杨风轻弄翠带，鲤鱼日暖跳黄金。三月穷途无胜事，十年流水见归心。输他谷口郑夫子，偷得闲名说至今。", "dynasty": "唐代", "author": "罗隐", "instruct": "七言律诗"}
{"title": "江上", "content": "江头云阁雨，柳色与春深。船发春风阻，谁知客子心。", "dynasty": "宋代", "author": "俞桂", "instruct": "五言绝句"}
{"title": "草", "content": "染亦不可成，画亦不可得。苌弘未死时，应无此颜色。", "dynasty": "唐代", "author": "吴融", "instruct": "五言绝句"}
{"title": "秋日富春江行", "content": "远岸平如剪，澄江静似铺。紫鳞仙客驭，金颗李衡奴。冷叠群山阔，清涵万象殊。严陵亦高见，归卧是良图。", "dynasty": "唐代", "author": "罗隐", "instruct": "五言律诗"}
{"title": "素梅 五二", "content": "六月一日天大热，清风忽地过江来。湿云挟得梅梁起，半夜飞空作怒雷。", "dynasty": "元代", "author": "王冕", "instruct": "七言绝句"}
{"title": "大江歌罢掉头东", "content": "大江歌罢掉头东，邃密群科济世穷。面壁十年图破壁，难酬蹈海亦英雄。", "dynasty": "现代", "author": "周恩来", "instruct": "七言绝句"}
{"title": "广宣上人以诗贺放榜和谢", "content": "延英面奉入春闱，亦选功夫亦选奇。在冶只求金不耗，用心空学秤无私。龙门变化人皆望，莺谷飞鸣自有时。独喜至公谁是证，弥天上人与新诗。", "dynasty": "唐代", "author": "王涯", "instruct": "七言律诗"}
{"title": "书苏道士江行图后", "content": "诗酒漂零自在身，吴樯楚柂往来频。拂开数匹临川纸，一一江山是故人。", "dynasty": "宋代", "author": "史弥宁", "instruct": "七言绝句"}
{"title": "田家", "content": "带水摘禾穗，夜捣具晨炊。县帖取社长，嗔怪见官迟。", "dynasty": "唐代", "author": "顾况", "instruct": "五言绝句"}
{"title": "荆南席上闻歌", "content": "迎愁敛黛一声分，吊屈江边日暮闻。何事遏云翻不定，自缘踪迹爱行云。", "dynasty": "唐代", "author": "吴融", "instruct": "七言绝句"}
{"title": "秋灯", "content": "向壁暖悠悠，罗帏寒寂寂。斜照碧山图，松间一片石。", "dynasty": "唐代", "author": "王建", "instruct": "五言绝句"}
{"title": "山老吟", "content": "不行山下地，唯种山上田。腰斧斫旅松，手瓢汲家泉。讵知文字力，莫记日月迁。蟠木为我身，始得全天年。", "dynasty": "唐代", "author": "孟郊", "instruct": "五言律诗"}
{"title": "探春", "content": "豳郊寒重勒春迟，消息如今尚未知。只是垂杨最先得，每朝来觅向东枝。", "dynasty": "宋代", "author": "文同", "instruct": "七言绝句"}
{"title": "菊花", "content": "寒影萧萧照墨池，西园晚色正相宜。苍颜黑发秋风里，应是陶翁半醉时。", "dynasty": "明代", "author": "李东阳", "instruct": "七言绝句"}
{"title": "山中寄诗友", "content": "山深长恨少同人，览景无时不忆君。庭果自从霜后熟，野猿频向屋边闻。琴临秋水弹明月，酒就东山酌白云。仙桂算攀攀合得，平生心力尽于文。", "dynasty": "唐代", "author": "杜荀鹤", "instruct": "七言律诗"}
{"title": "绿阴", "content": "廿年陈迹杳难寻，回首人天几绿阴。自叹吾衰情顿减，宵来梦阻桂花深。", "dynasty": "清代", "author": "吴观礼", "instruct": "七言绝句"}
{"title": "梅花", "content": "从来造化有何私，自是梅花南北枝。只为北枝太寒苦，东君消息故应迟。", "dynasty": "宋代", "author": "陈景沂", "instruct": "七言绝句"}
{"title": "移树诗", "content": "酒泉移赤柰。河阳徙石榴。虽言有千树。何处似封侯。", "dynasty": "南北朝", "author": "庾信", "instruct": "五言绝句"}
{"title": "遁迹", "content": "遁迹知安住，沾襟欲奈何。朝廷犹礼乐，郡邑忍干戈。华马凭谁问，胡尘自此多。因思汉明帝，中夜忆廉颇。", "dynasty": "唐代", "author": "罗隐", "instruct": "五言律诗"}
{"title": "渔具诗·钓车", "content": "溪上持只轮，溪边指茅屋。闲乘风水便，敢议朱丹毂。高多倚衡惧，下有折轴速。曷若载逍遥，归来卧云族。", "dynasty": "唐代", "author": "陆龟蒙", "instruct": "五言律诗"}
{"title": "子温以诗将菊本见遗数日适病伏枕今少间戏作", "content": "更作天随求枸杞，试从子美觅黄精。但知一饱轻方丈，不为秋毫要眼明。", "dynasty": "宋代", "author": "毛滂", "instruct": "七言绝句"}
{"title": "睡觉", "content": "白日悠悠喜意平，梦中历历觉魂清。觉时不落晨鸡後，静待天窗一点明。", "dynasty": "宋代", "author": "陆游", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "暮雨廉纖似入梅，一春花月欠攀陪。草生后圃深三尺，也道身为县令来。", "dynasty": "宋代", "author": "刘克庄", "instruct": "七言绝句"}
{"title": "寓言", "content": "流年五十前，朝朝倚少年。流年五十后，日日侵皓首。非通非介人，谁论四十九。贤哉蘧伯玉，清风独不朽。", "dynasty": "唐代", "author": "黄滔", "instruct": "五言律诗"}
{"title": "客怀", "content": "年年春暮客天涯，愁见东风飏柳花。自叹身如梁上燕，营巢长傍别人家。", "dynasty": "宋代", "author": "黄庚", "instruct": "七言绝句"}
{"title": "已亥杂诗 164", "content": "醰醰诸老惬瞻衣，父齿随行亦未稀。各有清名闻海内，春来各自典朝衣。", "dynasty": "清代", "author": "龚自珍", "instruct": "七言绝句"}
{"title": "十竹", "content": "城中寸土如寸金，幽轩种竹只十个。春风慎勿长儿孙，穿我阶前绿苔破。", "dynasty": "宋代", "author": "释清顺", "instruct": "七言绝句"}
{"title": "记画", "content": "閒云古木山藏寺，野渡孤舟水落矶。秋色无人空黯淡，竹门未掩待僧归。", "dynasty": "宋代", "author": "方岳", "instruct": "七言绝句"}
{"title": "贵游", "content": "馆陶园外雨初晴，绣毂香车入凤城。八尺家僮三尺箠，何知高祖要苍生。", "dynasty": "唐代", "author": "罗隐", "instruct": "七言绝句"}
{"title": "偶成", "content": "饱吃香厨嫩蕨芽，也凭无事读《南华》。纸窗一线春风入，吹落瓶中供佛花。", "dynasty": "清代", "author": "彻凡", "instruct": "七言绝句"}
{"title": "雨中", "content": "孤村风雨连三日，秋暑如焚一洗空。睡觉房栊灯渐暗，却寻残梦雨声中。", "dynasty": "宋代", "author": "陆游", "instruct": "七言绝句"}
{"title": "山中", "content": "白日看云坐，清秋对雨眠。眉头无一事，笔下有千年。", "dynasty": "宋代", "author": "邵定", "instruct": "五言绝句"}
{"title": "五更", "content": "岁事先教蟋蟀催，暮云楼阙殷轻雷。五更庭叶惊残梦，知有清秋犯雨来。", "dynasty": "宋代", "author": "张耒", "instruct": "七言绝句"}
{"title": "偶作", "content": "才子风流咏晓霞，倚楼吟住日初斜。惊杀东邻绣床女，错将黄晕压檀花。", "dynasty": "唐代", "author": "杜牧", "instruct": "七言绝句"}
{"title": "荒斋", "content": "草合径微微，终南对掩扉。晚凉疏雨绝，初晓远山稀。落叶无青地，闲身著白衣。朴愚犹本性，不是学忘机。", "dynasty": "唐代", "author": "贾岛", "instruct": "五言律诗"}
{"title": "吴门 七", "content": "年华风柳共飘潇，酒醒天涯问六朝。猛忆玉人明月下，悄无人处学吹箫。", "dynasty": "近代", "author": "苏曼殊", "instruct": "七言绝句"}
{"title": "春行", "content": "侍臣朝谒罢，戚里自相过。落日青丝骑，春风白纻歌。恩承三殿近，猎向五陵多。归路南桥望，垂杨拂细波。", "dynasty": "唐代", "author": "李益", "instruct": "五言律诗"}
{"title": "春饮", "content": "乌家若下蚁还浮，白玉尊前倒即休。不是春来偏爱酒，应须得酒遣春愁。", "dynasty": "唐代", "author": "徐凝", "instruct": "七言绝句"}
{"title": "舟行阻风，寄李十一舍人", "content": "扁舟厌泊烟波上，轻策闲寻浦屿间。虎蹋青泥稠似印，风吹白浪大于山。且愁江郡何时到，敢望京都几岁还。今日料君朝退后，迎寒新酎暖开颜。", "dynasty": "唐代", "author": "白居易", "instruct": "七言律诗"}
{"title": "对梅", "content": "数点枝头黏白玉，一年春意动黄钟。为渠拚受风流罪，只恐风流不到侬。", "dynasty": "宋代", "author": "张道洽", "instruct": "七言绝句"}
{"title": "送周十一", "content": "秋风陨群木，众草下严霜。复问子何如，自言之帝乡。岂无亲所爱，将欲济时康。握手别征驾，返悲岐路长。", "dynasty": "唐代", "author": "储光羲", "instruct": "五言律诗"}
{"title": "题画", "content": "怪石颓云势不平，西风卷出大江声。渔郎醉卧芦花里，笑指何人触浪行。", "dynasty": "清代", "author": "吴绮", "instruct": "七言绝句"}
{"title": "题亚愚江浙纪行集句诗", "content": "未于诗上著工夫，争把疏愚敌亚愚。只盍金沙分半席，归舟能用几钱租。", "dynasty": "宋代", "author": "陈书", "instruct": "七言绝句"}
{"title": "折杨柳歌辞", "content": "遥看孟津河，杨柳郁婆娑。我是虏家儿，不解汉儿歌。", "dynasty": "南北朝", "author": "佚名", "instruct": "五言绝句"}
{"title": "春晚偶题", "content": "寂寥春事冷於秋，雨打风吹断送休。点检梨花成一梦，蘸红新绿满枝头。", "dynasty": "宋代", "author": "范成大", "instruct": "七言绝句"}
{"title": "口号", "content": "白发千茎雪，寒窗懒著书。最怜吟苜蓿，不及向桑榆。", "dynasty": "唐代", "author": "戴叔伦", "instruct": "五言绝句"}
{"title": "伤秋", "content": "旦暮馀生在，肌肤十分无。眠寒半榻朽，立月一株枯。梦已随双树，诗犹却万夫。名山未归得，可惜死江湖。", "dynasty": "唐代", "author": "齐己", "instruct": "五言律诗"}
{"title": "翠碧", "content": "红襟翠翰两参差，径拂烟华上细枝。春水渐生鱼易得，莫辞风雨坐多时。", "dynasty": "唐代", "author": "陆龟蒙", "instruct": "七言绝句"}
{"title": "秋柳", "content": "欲挽长条已不堪，都门无复旧毵毵。此时愁杀桓司马，暮雨秋风满汉南。", "dynasty": "明代", "author": "高启", "instruct": "七言绝句"}
{"title": "耍娘歌", "content": "宜春花夜雪千枝，妃子偷行上密随。便唤耍娘歌一曲，六宫生老是蛾眉。", "dynasty": "唐代", "author": "张祜", "instruct": "七言绝句"}
{"title": "自贻", "content": "衰老应难更进趋，药畦经卷自朝晡。纵无显效亦藏拙，若有所成甘守株。汉武巡游虚轧轧，秦皇吞并谩驱驱。如何只见丁家鹤，依旧辽东叹绿芜。", "dynasty": "唐代", "author": "罗隐", "instruct": "七言律诗"}
{"title": "晚春闲居杨工部寄诗、杨常州寄茶同到因以长句答之", "content": "宿酲寂寞眠初起，春意阑珊日又斜。劝我加餐因早笋，恨人休醉是残花。闲吟工部新来句，渴饮毗陵远到茶。兄弟东西官职冷，门前车马向谁家。", "dynasty": "唐代", "author": "白居易", "instruct": "七言律诗"}
{"title": "草", "content": "废苑荒阶伴绿苔，恩疏长信恨难开。姑苏麋鹿食思食，楚泽王孙来不来。色嫩似将蓝汁染，叶齐如把剪刀裁。燕昭没后多卿士，千载流芳郭隗台。", "dynasty": "唐代", "author": "徐夤", "instruct": "七言律诗"}
{"title": "晴日", "content": "多病苦虚羸，晴明强展眉。读书心绪少，闲卧日长时。", "dynasty": "唐代", "author": "元稹", "instruct": "五言绝句"}
{"title": "红梅 十一", "content": "山林养得寸心丹，岂是清香不而寒？今日春风好颜色，任他自作杏花看。", "dynasty": "元代", "author": "王冕", "instruct": "七言绝句"}
{"title": "横吹曲辞。折杨柳", "content": "垂柳拂妆台，葳蕤叶半开。年华枝上见，边思曲中来。嫩色宜新雨，轻花伴落梅。朝朝倦攀折，征戍几时回。", "dynasty": "唐代", "author": "欧阳瑾", "instruct": "五言律诗"}
{"title": "夏日", "content": "呼儿整吾驾，驾言返林庐。可使临老眼，常亲吏文书？", "dynasty": "宋代", "author": "陆游", "instruct": "五言绝句"}
{"title": "晏起", "content": "日过辰时犹在梦，客来应笑也求名。浮生自得长高枕，不向人间与命争。", "dynasty": "唐代", "author": "刘得仁", "instruct": "七言绝句"}
{"title": "一舸", "content": "霸越亡吴计已行，论功何物赏倾城？西施亦有弓藏惧，不独鸱夷变姓名。", "dynasty": "清代", "author": "吴伟业", "instruct": "七言绝句"}
{"title": "送秋", "content": "忙过西风又一场，水边但见苇葭黄。零丁瘦蓼无多紫，留住秋容在夕阳。", "dynasty": "清代", "author": "黄富民", "instruct": "七言绝句"}
{"title": "读杜诗", "content": "平生踪迹只奔波，偏是文章被折磨。耳想杜鹃心事苦，眼看胡马泪痕多。千年夔峡有诗在，一夜耒江如酒何，黄土一丘随处是，故乡归骨任蹉跎。", "dynasty": "宋代", "author": "文天祥", "instruct": "七言律诗"}
{"title": "残菊", "content": "肠断黄花霜後枝，花乾叶悴两离披。一花忽秀枯丛里，更胜初开乍见时。", "dynasty": "宋代", "author": "杨万里", "instruct": "七言绝句"}
{"title": "早春", "content": "雨冷唯添暑，烟初不著春。数枝花颣小，愁杀扈芳人。", "dynasty": "唐代", "author": "陆龟蒙", "instruct": "五言绝句"}
{"title": "白发", "content": "白发千梳书景暄，鸟瓶一啜夜窗寒。庙堂勤苦茅斋静，不见人心是两般。", "dynasty": "宋代", "author": "张载", "instruct": "七言绝句"}
{"title": "江头", "content": "渔浦山边白鹭飞，西兴渡口夕阳微。等闲更上层楼望，贪看江潮不肯归。", "dynasty": "宋代", "author": "俞桂", "instruct": "七言绝句"}
{"title": "题梅谷诗藁", "content": "不与春风落世间，万山明月雪漫漫。谷中更有人如玉，招隐不来清梦寒。", "dynasty": "宋代", "author": "姚勉", "instruct": "七言绝句"}
{"title": "立春", "content": "青帝东来日驭迟，暖烟轻逐晓风吹。罽袍公子樽前觉，锦帐佳人梦里知。雪圃乍开红菜甲，彩幡新翦绿杨丝。殷勤为作宜春曲，题向花笺帖绣楣。", "dynasty": "唐代", "author": "韦庄", "instruct": "七言律诗"}
{"title": "上方", "content": "花落更同悲木落，莺声相续即蝉声。荣枯了得无多事，只是闲人漫系情。", "dynasty": "唐代", "author": "司空图", "instruct": "七言绝句"}
{"title": "五两歌送张夏", "content": "竿头五两风褭褭，水上云帆逐飞鸟。送君初出扬州时，霭霭曈曈江溢晓。", "dynasty": "唐代", "author": "顾况", "instruct": "七言绝句"}
{"title": "朝阳岩下歌", "content": "朝阳岩下湘水深，朝阳洞口寒泉清。零陵城郭夹湘岸，岩洞幽奇带郡城。荒芜自古人不见，零陵徒有先贤传。水石为娱安可羡，长歌一曲留相劝。", "dynasty": "唐代", "author": "元结", "instruct": "七言律诗"}
{"title": "落月", "content": "落月沉馀影，阴渠流暗光。蚊声霭窗户，萤火绕屋梁。飞幌翠云薄，新荷清露香。不吟复不寐，竟夕池水傍。", "dynasty": "唐代", "author": "元稹", "instruct": "五言律诗"}
{"title": "出郭", "content": "岁暮偶出郭，斜阳带远村。雪松含腊意，沙水动春痕。", "dynasty": "宋代", "author": "姜特立", "instruct": "五言绝句"}
{"title": "以坡公君如大江日千里我如此水千山底为韵作", "content": "闻君射策日，落笔字数千。行看玉堂试，阔步踵英躔。", "dynasty": "宋代", "author": "赵蕃", "instruct": "五言绝句"}
{"title": "闭户", "content": "乞身林下养衰残，闭户宁容外物干？正使有为终淡泊，未能无疾已轻安。寸阴息念如年永，丈室端居抵海宽。老子尔来深达此，却嫌儿女话团栾。", "dynasty": "宋代", "author": "陆游", "instruct": "七言律诗"}
{"title": "谪仙吟赠赵道士", "content": "汗漫东游黄鹤雏，缙云仙子住清都。三元麟凤推高座，六甲风雷閟小壶。日月暗资灵寿药，山河直拟化生符。若为失意居蓬岛，鳌足尘飞桑树枯。", "dynasty": "唐代", "author": "李群玉", "instruct": "七言律诗"}
{"title": "相和歌辞。乌栖曲", "content": "章华宫人夜上楼，君王望月西山头。夜深宫殿门不锁，白露满山山叶堕。", "dynasty": "唐代", "author": "王建", "instruct": "七言绝句"}
{"title": "偶题", "content": "闲花浪蕊不知名，又是一番春草生。病起小园无一事，杖藜看得绿阴成。", "dynasty": "宋代", "author": "辛弃疾", "instruct": "七言绝句"}
{"title": "琴歌", "content": "低露下，深幕垂，月照孤琴空弦咽，宵泪谁怜此夜心。", "dynasty": "宋代", "author": "王谨礼", "instruct": "五言绝句"}
{"title": "秋夜吟", "content": "夜静镫尤晴，更深月倍明。秋风吹雁过，忍听两三声。", "dynasty": "清代", "author": "王珍", "instruct": "五言绝句"}
{"title": "莲塘", "content": "脉脉低回殷袖遮，脸横秋水髻盘鸦。莲茎有刺不成折，尽日岸傍空看花。", "dynasty": "唐代", "author": "孟迟", "instruct": "七言绝句"}
{"title": "诗", "content": "昔君错畦畤。东土有素木。条柯不盈寻。一尺再三曲。隐生置翳林。控倊自迫速。得托芳兰苑。列植高山足。", "dynasty": "魏晋", "author": "刘桢", "instruct": "五言律诗"}
{"title": "和钱舍人水植诗", "content": "盆里盛野泉，晚鲜幽更好。初活草根浮，重生荷叶小。多时水马出，尽日蜻蜓绕。朝早独来看，冷星沈碧晓。", "dynasty": "唐代", "author": "王建", "instruct": "五言律诗"}
{"title": "竹桃", "content": "仙子吹笙处，碧桃花正开。花边有竹实，留待凤归来。", "dynasty": "元代", "author": "屠性", "instruct": "五言绝句"}
{"title": "雨过", "content": "云压江边草树低，麦摇秋色望中迷。却知向晚有晴意，雨过一声村落鸡。", "dynasty": "宋代", "author": "郑刚中", "instruct": "七言绝句"}
{"title": "闻笛", "content": "四海水尚浅，孤城愁更深。船上何人笛，吹入芦花林。", "dynasty": "宋代", "author": "董嗣杲", "instruct": "五言绝句"}
{"title": "无题", "content": "万家墨面没蒿莱，敢有歌吟动地哀。心事浩茫连广宇，于无声处听惊雷。", "dynasty": "近代", "author": "鲁迅", "instruct": "七言绝句"}
{"title": "芙蓉", "content": "枫叶飘林竹隔墙，偏于冷淡逞浓妆。天教不趁繁华月，要是秋来独耐霜。", "dynasty": "宋代", "author": "吕声之", "instruct": "七言绝句"}
{"title": "欲雨", "content": "荷锸决新渠，芟茅补旧庐。共知秋必雨，有备即安居。", "dynasty": "宋代", "author": "陆游", "instruct": "五言绝句"}
{"title": "春游", "content": "熟食从来少天色，东吴况是足春寒。城南藉草可痛饮，安得酒肠如海宽？", "dynasty": "宋代", "author": "陆游", "instruct": "七言绝句"}
{"title": "夜坐", "content": "豆花篱落候虫鸣，斜月分秋到研屏。露滴斜河凉不寐，自将莲漏验中星。", "dynasty": "宋代", "author": "周密", "instruct": "七言绝句"}
{"title": "渔父", "content": "照眼分明五月天。红芳初日淡笼烟。依翠钿，近朱颜。不怕烧残少女鬟。", "dynasty": "清代", "author": "陆求可", "instruct": "七言绝句"}
{"title": "因书", "content": "绝徼南通栈，孤城北枕江。猿声连月槛，鸟影落天窗。海石分棋子，郫筒当酒缸。生归话辛苦，别夜对凝釭.", "dynasty": "唐代", "author": "李商隐", "instruct": "五言律诗"}
{"title": "焦山作", "content": "浮玉山中浮玉春，醉来忘却华阳巾。天风吹上雷轰石，一夜啸声惊羽人。", "dynasty": "明代", "author": "屈大均", "instruct": "七言绝句"}
{"title": "三王", "content": "三王之世正如秋，权重权轻事有由。深谷为陵岸为谷，陵迁谷变不知休。", "dynasty": "宋代", "author": "邵雍", "instruct": "七言绝句"}
{"title": "有叹", "content": "壮心久零落，白首寄人间。天下兵常斗，江东客未还。穷猿号雨雪，老马怯关山。武德开元际，苍生岂重攀。", "dynasty": "唐代", "author": "杜甫", "instruct": "五言律诗"}
{"title": "桃", "content": "绛蕊迎春五出齐，开时未识早莺啼。不应尽占游人赏，留取馀芳付李蹊。", "dynasty": "宋代", "author": "宋祁", "instruct": "七言绝句"}
{"title": "楚泽", "content": "夕阳归路后，霜野物声干。集鸟翻渔艇，残虹拂马鞍。刘桢元抱病，虞寄数辞官。白袷经年卷，西来及早寒。", "dynasty": "唐代", "author": "李商隐", "instruct": "五言律诗"}
{"title": "秋日晚晴池上作", "content": "雨歇南山积翠明，淡云消尽远天晴。漪涟不动秋塘静，独拄寒筇绕岸行。", "dynasty": "宋代", "author": "寇准", "instruct": "七言绝句"}
{"title": "社饮", "content": "世上升沉一辘轳，古来成败几樗蒱？试看大醉称贤相，始信常醒是鄙夫。起舞非无垂白伴，暮归仍有枕髦扶。即今不乏丹青手，谁画三山社饮图？", "dynasty": "宋代", "author": "陆游", "instruct": "七言律诗"}
{"title": "戏题", "content": "无人知坦腹，水影半帘苔。惊谓青虫堕，垂丝忽上来。", "dynasty": "宋代", "author": "刘辰翁", "instruct": "五言绝句"}
{"title": "碧玉歌", "content": "碧玉上官妓，出入千花林。珠被玳瑁床，感郎情意深。", "dynasty": "唐代", "author": "李暇", "instruct": "五言绝句"}
{"title": "插秧", "content": "种密移疏绿毯平，行间清浅縠纹生。谁知细细青青草，中有丰年击坏声！", "dynasty": "宋代", "author": "范成大", "instruct": "七言绝句"}
{"title": "风", "content": "竞持飘忽意何穷，为盛为衰半不同。偃草喜逢新雨后，鸣条愁听晓霜中。凉飞玉管来秦甸，暗袅花枝入楚宫。莫见东风便无定，满帆还有济川功。", "dynasty": "唐代", "author": "韩琮", "instruct": "七言律诗"}
{"title": "看梅归马上戏作", "content": "江郊车马满斜晖，争趁南城未阖扉。要识梅花无尽藏，人人襟袖带香归。", "dynasty": "宋代", "author": "陆游", "instruct": "七言绝句"}
{"title": "夜筝", "content": "紫袖红弦明月中，自弹自感暗低容。弦凝指咽声停处，别有深情一万重。", "dynasty": "唐代", "author": "白居易", "instruct": "七言绝句"}
{"title": "白发吟", "content": "一茎两茎初似丝，不妨惊度少年时。几人乱世得及此，今我满头何足悲。九转灵丹那胜酒，五音清乐未如诗。家山苍翠万馀尺，藜杖楮冠输老儿。", "dynasty": "唐代", "author": "杜荀鹤", "instruct": "七言律诗"}
{"title": "吴中代蜀客吟", "content": "身狎吴儿客在蜀，春深屡唱思乡曲。峨眉风景无主人，锦江悠悠为谁绿。", "dynasty": "唐代", "author": "施肩吾", "instruct": "七言绝句"}
{"title": "竹坞", "content": "烟雨百馀年，茅茨数间屋。中有在家僧，萧然如此竹。", "dynasty": "宋代", "author": "曾几", "instruct": "五言绝句"}
{"title": "凉夜", "content": "一声远笛数声砧，月满江城夜正深。坐据胡床爱凉思，空阶移尽桂花阴。", "dynasty": "明代", "author": "高启", "instruct": "七言绝句"}
{"title": "彷徉", "content": "家世由来出楚狂，湖山垂老得彷徉。读书坐嬾常中废，得句因衰己旋忘。万化随缘寓虫臂，百年何处异羊肠？忍饥到死知无恨，免使人嘲作饭囊。", "dynasty": "宋代", "author": "陆游", "instruct": "七言律诗"}
{"title": "纪梦", "content": "秋来夜气更清明，月朗窗虚梦不成。似报云间仙仗过，分明听得步虚声。", "dynasty": "宋代", "author": "家铉翁", "instruct": "七言绝句"}
{"title": "诗", "content": "太素卜令宅。希微启奥基。玄冲纂懿文。虚无承先师。", "dynasty": "魏晋", "author": "陆机", "instruct": "五言绝句"}
{"title": "夜坐", "content": "夜永霜浓睡不成，团乐儿女话无生。金莲妄想消除尽，一碗松肪彻晓明。", "dynasty": "宋代", "author": "陆游", "instruct": "七言绝句"}
{"title": "叙吟", "content": "雅道辛勤久，潜疑鬓雪侵。未能酬片善，难更免孤吟。有景皆牵思，无愁不到心。遥天一轮月，几夜见西沈。", "dynasty": "唐代", "author": "朱庆馀", "instruct": "五言律诗"}
{"title": "舟行五绝", "content": "猎猎西风秋水清，野花寒草傍流生。沙边水鹤待鱼立，石底暗蛩先夜鸣。", "dynasty": "宋代", "author": "张耒", "instruct": "七言绝句"}
{"title": "玉兰", "content": "皎皎玉兰花，不受缁尘垢。莫漫比辛夷，白贲谁能偶。", "dynasty": "明代", "author": "王谷祥", "instruct": "五言绝句"}
{"title": "山途", "content": "一峰回处小桥崎，风磴松枝亚竹枝。溪水拖蓝山扑翠，大痴图画右丞诗。", "dynasty": "清代", "author": "潘淳", "instruct": "七言绝句"}
{"title": "一线天", "content": "天真道妙本无多，只费挨摊与洗磨。不见昭昭端的处，分明全体是如何。", "dynasty": "宋代", "author": "陈普", "instruct": "七言绝句"}
{"title": "卫中作", "content": "卫风愉艳宜春色，淇水清泠增暮愁。总使榴花能一醉，终须萱草暂忘忧。", "dynasty": "唐代", "author": "沈颂", "instruct": "七言绝句"}
{"title": "溪流", "content": "谁障溪流贴岸边，若为挽得上高田。机筒卷起倾横枧，竖笕盛来水接连。", "dynasty": "宋代", "author": "史弥宁", "instruct": "七言绝句"}
{"title": "山云", "content": "春从底处领云来，日日山头絮作堆。恋著好峰那肯去，欲开犹绕两三回。", "dynasty": "宋代", "author": "杨万里", "instruct": "七言绝句"}
{"title": "招山乃诗人刘叔拟故居朱清之得其地清之赴南", "content": "半路袖回攀佳手，一生才遂买山心。要知此老风流处，来向刘郎吟处吟。", "dynasty": "宋代", "author": "戴复古", "instruct": "七言绝句"}
{"title": "后土庙琼花诗", "content": "春冰薄薄压枝柯，分与清香是月娥。忽似暑天深涧底，老松擎雪白娑婆。", "dynasty": "宋代", "author": "王禹偁", "instruct": "七言绝句"}
{"title": "山榴", "content": "洞中春气蒙笼暄，尚有红英千树繁。可怜夹水锦步障，羞数石家金谷园。", "dynasty": "唐代", "author": "李群玉", "instruct": "七言绝句"}
{"title": "倚楼", "content": "楼上凭阑小立时，淡烟漠漠雨丝丝。年光日日有佳处，不解春寒偏入诗。", "dynasty": "宋代", "author": "陆游", "instruct": "七言绝句"}
{"title": "春雨", "content": "花时闷见联绵雨，云入人家水毁堤。昨日春风源上路，可怜红锦枉抛泥。", "dynasty": "唐代", "author": "徐凝", "instruct": "七言绝句"}
{"title": "前汉门。再吟", "content": "重赋严刑作祸胎，岂知由此乱离媒。家传揖让亦难济，况是身从倾篡来。", "dynasty": "唐代", "author": "周昙", "instruct": "七言绝句"}
{"title": "和虞退夫见贻生日诗韵", "content": "九十九峰江上山，乾坤尔阔我中间。此心顿著秋豪愧，久矣颜衰鬓发斑。", "dynasty": "宋代", "author": "魏了翁", "instruct": "七言绝句"}
{"title": "相和歌辞。婕妤怨", "content": "长信宫中草，年年愁处生。故侵珠履迹，不使玉阶行。", "dynasty": "唐代", "author": "崔国辅", "instruct": "五言绝句"}
{"title": "偶书", "content": "穰侯老擅关中事，长恐诸侯客子来。我亦暮年专一壑，每逢车马便惊猜。", "dynasty": "宋代", "author": "王安石", "instruct": "七言绝句"}
{"title": "月下", "content": "月明正午一声雁，山静如秋两袖风。鹤与苍头齐睡着，无人知我此山中。", "dynasty": "宋代", "author": "方岳", "instruct": "七言绝句"}
{"title": "侍宴临芳殿诗", "content": "钟箭自徘徊。皇堂荐羽杯。桥平疑水落。石迥见山开。林前暝色静。花处近香来。西嵫伤抚夕。北阁滥游陪。", "dynasty": "隋代", "author": "江总", "instruct": "五言律诗"}
{"title": "滟滪", "content": "滟滪既没孤根深，西来水多愁太阴。江天漠漠鸟双去，风雨时时龙一吟。舟人渔子歌回首，估客胡商泪满襟。寄语舟航恶年少，休翻盐井横黄金。", "dynasty": "唐代", "author": "杜甫", "instruct": "七言律诗"}
{"title": "残花", "content": "残花啼露莫留春，尖发谁非怨别人。若但掩关劳独梦，宝钗何日不生尘。", "dynasty": "唐代", "author": "李商隐", "instruct": "七言绝句"}
{"title": "相和歌辞。铜雀妓", "content": "佳人一壶酒，秋容满千里。石马卧新烟，忧来何所似。歌声且潜弄，陵树风自起。长裾压高台，泪眼看花机。", "dynasty": "唐代", "author": "李贺", "instruct": "五言律诗"}
{"title": "金谷", "content": "晋臣荣盛更谁过，常向阶前舞翠娥。香散艳消如一梦，但留风月伴烟萝。", "dynasty": "唐代", "author": "汪遵", "instruct": "七言绝句"}
{"title": "冬至", "content": "老来心绪怯年光，又见春来报一阳。未必暗添宫线永，只应先引鬓丝长。", "dynasty": "宋代", "author": "姜特立", "instruct": "七言绝句"}
{"title": "已亥杂诗 69", "content": "吾祖平生好孟坚，丹黄郑重万珠圆。不才窃比刘公是，请肄班香再十年。", "dynasty": "清代", "author": "龚自珍", "instruct": "七言绝句"}
{"title": "春入", "content": "春入园林百草香，池塘冰散水生光。身闲是处堪携手，何事低徊两鬓霜。", "dynasty": "宋代", "author": "王安石", "instruct": "七言绝句"}
{"title": "梦泽中行", "content": "楚山争蔽亏，日月无全辉。楚路饶回惑，旅人有迷归。骐骥思北首，鹧鸪愿南飞。我怀京洛游，未厌风尘衣。", "dynasty": "唐代", "author": "孟郊", "instruct": "五言律诗"}
{"title": "洗儿", "content": "人皆养子望聪明，我被聪明误一生。惟愿孩儿愚且鲁，无灾无难到公卿。", "dynasty": "宋代", "author": "苏轼", "instruct": "七言绝句"}
{"title": "子夜四时歌 其三 秋", "content": "人言秋日短，侬爱秋月光。邀郎解衣坐，肌肤如雪霜。", "dynasty": "明代", "author": "胡应麟", "instruct": "五言绝句"}
{"title": "羡醉", "content": "绮陌高楼竞醉眠，共期憔悴不相怜。也应自有寻春日，虚度而今正少年。", "dynasty": "唐代", "author": "元稹", "instruct": "七言绝句"}
{"title": "行宫", "content": "寥落古行宫，宫花寂寞红。白头宫女在，闲坐说玄宗。", "dynasty": "唐代", "author": "元稹", "instruct": "五言绝句"}
{"title": "归雁", "content": "亦知南国稻粱肥，水满春江努力归。闻道楚人矰缴细，平沙短草尽藏机。", "dynasty": "宋代", "author": "司马光", "instruct": "七言绝句"}
{"title": "刘后溪和雁湖即事诗十绝见示次韵", "content": "谁家柳系夜郎舟，半月风颠估客愁。起候五更风脚定，安排篙楫放中流。", "dynasty": "宋代", "author": "洪咨夔", "instruct": "七言绝句"}
{"title": "闭门", "content": "正是闭门争合闭，大家开处不须开。还防朗月清风夜，有个诗人相访来。", "dynasty": "唐代", "author": "齐己", "instruct": "七言绝句"}
{"title": "续长恨歌", "content": "紫薇金屋闭春阳，石竹山花却自芳。莫道故情无觅处，领巾犹有隔生香。", "dynasty": "宋代", "author": "范成大", "instruct": "七言绝句"}
{"title": "行者化苔脯", "content": "琉璃田地无根草，信手拈来属老卢。不似时人开著眼，再三捞摝费工夫。", "dynasty": "宋代", "author": "释宗演", "instruct": "七言绝句"}
{"title": "听筝", "content": "鸣筝金粟柱，素手玉房前。欲得周郎顾，时时误拂弦。", "dynasty": "唐代", "author": "李端", "instruct": "五言绝句"}
{"title": "剪彩", "content": "姹女矜容色，为花不让春。既争芳意早，谁待物华真。叶作参差发，枝从点缀新。自然无限态，长在艳阳晨。", "dynasty": "唐代", "author": "张九龄", "instruct": "五言律诗"}
{"title": "读史", "content": "颜良文丑知何益，关羽张飞死可伤。等是人间号骁将，太山宁比一毫芒。", "dynasty": "宋代", "author": "陆游", "instruct": "七言绝句"}
{"title": "题画", "content": "独向江头坐钓矶，浮岚空翠点春衣。临流回首看归鸟，高树无风山叶飞。", "dynasty": "明代", "author": "龚用卿", "instruct": "七言绝句"}
{"title": "老丑戏题", "content": "目深颧起貌崭然，长臂厖眉耸两肩。宛似阿罗老尊者，不妨时说小乘禅。", "dynasty": "宋代", "author": "姜特立", "instruct": "七言绝句"}
{"title": "和刘太守十州诗·芙蓉洲", "content": "红云可觅无蜂去，渺渺寒波映晚芳。未必孤根能耐雪，且看秋艳已经霜。", "dynasty": "宋代", "author": "陈瓘", "instruct": "七言绝句"}
{"title": "西风", "content": "西风来几日，一叶已先飞。新霁乘轻屐，初凉换熟衣。浅渠销慢水，疏竹漏斜晖。薄暮青苔巷，家僮引鹤归。", "dynasty": "唐代", "author": "白居易", "instruct": "五言律诗"}
{"title": "胥口", "content": "扁舟拍浪信西东，何处孤帆万里风。一雨快晴云放树，两山中断水粘空。", "dynasty": "宋代", "author": "范成大", "instruct": "七言绝句"}
{"title": "太平吟", "content": "天下太平日，人生安乐时。更逢花烂漫，争忍不开眉。", "dynasty": "宋代", "author": "邵雍", "instruct": "五言绝句"}
{"title": "读史", "content": "笔头去取万千端，后世遭它恣意瞒。王霸漫分心与迹，到成功处一般难。", "dynasty": "宋代", "author": "朱淑真", "instruct": "七言绝句"}
{"title": "醉中", "content": "乐游原上少年春，安乐窝中快活身。古到如今如几日，吁嗟天也不由人。", "dynasty": "宋代", "author": "陈著", "instruct": "七言绝句"}
{"title": "别墅", "content": "此地可求息，开门足野情。窗明雨初歇，日落风更清。苍藓槎根匝，碧烟水面生。玩奇心自乐，暑月听蝉声。", "dynasty": "唐代", "author": "李山甫", "instruct": "五言律诗"}
{"title": "使还至菱陂驿渡浉水作", "content": "清川已再涉，疲马共西还。何事行人倦，终年流水闲。孤烟飞广泽，一鸟向空山。愁入云峰里，苍苍闭古关。", "dynasty": "唐代", "author": "刘长卿", "instruct": "五言律诗"}
{"title": "读池州杜员外杜秋娘诗", "content": "年少多情杜牧之，风流仍作杜秋诗。可知不是长门闭，也得相如第一词。", "dynasty": "唐代", "author": "张祜", "instruct": "七言绝句"}
{"title": "效阮公诗", "content": "华树曜北林。芬芳空自宣。秋至白云起。蟪号庭前。中心有所思。虚堂独浩然。安坐咏琴瑟。逍遥可永年。", "dynasty": "南北朝", "author": "江淹", "instruct": "五言律诗"}
{"title": "横吹曲辞。洛阳道", "content": "客亭门外路东西，多少喧腾事不齐。杨柳惹鞭公子醉，纻麻掩泪鲁人迷。通宵尘土飞山月，是处经营夹御堤。顷刻知音几存殁，半回依约认轮蹄。", "dynasty": "唐代", "author": "郑渥", "instruct": "七言律诗"}
{"title": "洪泽馆壁见故礼部尚书题诗", "content": "底事洪泽壁，空留黄绢词。年年淮水上，行客不胜悲。", "dynasty": "唐代", "author": "皇甫冉", "instruct": "五言绝句"}
{"title": "偶题", "content": "自是绳枢子，夤缘登宦途。閒情入鱼鸟，岁晚卧江湖。", "dynasty": "宋代", "author": "姜特立", "instruct": "五言绝句"}
{"title": "南山留题", "content": "南山之景幽且清，台亭上下知几层。王吴妙手写不得，若非造物其谁能。", "dynasty": "宋代", "author": "冯晦", "instruct": "七言绝句"}
{"title": "秋思", "content": "燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。", "dynasty": "唐代", "author": "李白", "instruct": "五言律诗"}
{"title": "出微王峡读子厚诗恍然偶作二绝句", "content": "西来一水古今绿，峡里诸山天下奇。非是愚溪溪上客，未应轻作此山诗。", "dynasty": "宋代", "author": "张嵲", "instruct": "七言绝句"}
{"title": "上元", "content": "金翠光中宝焰繁，山楼高下鼓声喧。两军伎女轻如鹘，百尺竿头电线翻。", "dynasty": "宋代", "author": "晏殊", "instruct": "七言绝句"}
{"title": "西江", "content": "拂瓦轻霜铅粉轻，东南日出竹窗明。小楼下见西江水，日日风光无限情。", "dynasty": "宋代", "author": "张耒", "instruct": "七言绝句"}
{"title": "赤壁", "content": "折戟沉沙铁未销，自将磨洗认前朝。东风不与周郎便，铜雀春深锁二乔。", "dynasty": "唐代", "author": "杜牧", "instruct": "七言绝句"}
{"title": "偶题（一作郑遨诗）", "content": "似鹤如云一个身，不忧家国不忧贫。拟将枕上日高睡，卖与世间荣贵人。", "dynasty": "唐代", "author": "杜光庭", "instruct": "七言绝句"}
{"title": "寄赠诗僧秀公", "content": "灵一心传清塞心，可公吟后础公吟。近来雅道相亲少，惟仰吾师所得深。好句未停无暇日，旧山归老有东林。冷曹孤宦甘寥落，多谢携筇数访寻。", "dynasty": "唐代", "author": "司空图", "instruct": "七言律诗"}
{"title": "闻雪", "content": "黄尘没马长安道，残酒初醒雪打窗。客子惯眠芦苇岸，梦成孤浆泊寒江。", "dynasty": "宋代", "author": "方岳", "instruct": "七言绝句"}
{"title": "曾幼度许过访两诗问讯", "content": "寒窗不住阅清文，炼石真为五色云。拄杖横担东鲁教，长安今次欲谁闻。", "dynasty": "宋代", "author": "张镃", "instruct": "七言绝句"}
{"title": "已亥杂诗 276", "content": "少年虽亦薄汤武，不薄秦皇与汉武。设想英雄垂暮日，温柔不住住何乡。", "dynasty": "清代", "author": "龚自珍", "instruct": "七言绝句"}
{"title": "横吹曲辞。紫骝马", "content": "渥洼奇骨本难求，况是豪家重紫骝。膘大宜悬银压銙。力浑欺却玉衔头。生狞弄影风随起，躞蹀冲尘汗满沟。若遇丈夫皆调御，任从骑取觅封侯。", "dynasty": "唐代", "author": "秦韬玉", "instruct": "七言律诗"}
{"title": "种柳", "content": "少少旗亭夹道边，小桥终日水潺湲。垂杨种后方二尺，惆怅成阴是几年。", "dynasty": "宋代", "author": "刘克庄", "instruct": "七言绝句"}
{"title": "秋村", "content": "稻垄蓼红沟水清，荻园叶白秋日明。空坡路细见骑过，远田人静闻水行。柴门狼藉牛羊气，竹坞幽深鸡犬声。绝粒看经香一炷，心知无事即长生。", "dynasty": "唐代", "author": "韩偓", "instruct": "七言律诗"}
{"title": "偶成", "content": "僻陋为州耻不才，偃然空见两星回。只应归举谣言日，三府诸君口尽枚。", "dynasty": "宋代", "author": "文同", "instruct": "七言绝句"}
{"title": "折墨", "content": "鸾胶捣松烟，成此金石姿，虽以刚故折，挺特终不移。微功在简册，敢惜身蹈危。虽非破砚文，永世亦有辞。", "dynasty": "宋代", "author": "陆游", "instruct": "五言律诗"}
{"title": "送十五舅", "content": "深林秋水近日空，归棹演漾清阴中。夕浦离觞意何已，草根寒露悲鸣虫。", "dynasty": "唐代", "author": "王昌龄", "instruct": "七言绝句"}
{"title": "虚堂", "content": "暑气虚堂一点无，爽如秋露贮冰壶。沧州未遽浮舴艋，碧井聊听放辘轳。肃肃清风生薤簟。酣酣美梦付纱幮。恼人不奈奴兵辈，环抱文书待日晡。", "dynasty": "宋代", "author": "陆游", "instruct": "七言律诗"}
{"title": "春暮", "content": "石桥门外送斜晖，柳洒清风透客衣。老眼看花能有几，如何啼鸟暮春归。", "dynasty": "宋代", "author": "高遁翁", "instruct": "七言绝句"}
{"title": "悼诗", "content": "永念难消释，孤怀痛自嗟。雨深秋寂莫，愁引病增加。咽绝风前思，昏濛眼上花。空王应念我，穷子正迷家。", "dynasty": "唐代", "author": "李煜", "instruct": "五言律诗"}
{"title": "秋思", "content": "热去解钳釱，飘萧秋半时。微雨池塘见，好风襟袖知。发短梳未足，枕凉闲且欹。平生分过此，何事不参差。", "dynasty": "唐代", "author": "杜牧", "instruct": "五言律诗"}
{"title": "雨", "content": "低着烟花漠漠轻，正堪吟坐掩柴扃。乱沾细网垂穷巷，斜送阴云入古厅。锁却暮愁终不散，添成春醉转难醒。霁来还有风流事，重染南山一遍青。", "dynasty": "唐代", "author": "章碣", "instruct": "七言律诗"}
{"title": "将使有诗许移厨双溪次其韵", "content": "舣舟柳岸载清尊，招我花边一赏春。莫笑看花人已老，白头曾是少年人。", "dynasty": "宋代", "author": "王炎", "instruct": "七言绝句"}
{"title": "石榴", "content": "开从百花后，占断群芳色。更作琴轸房，轻盈琐窗侧。", "dynasty": "宋代", "author": "晏殊", "instruct": "五言绝句"}
{"title": "芳树", "content": "春看玫瑰树，西邻即宋家。门深重暗叶，墙近度飞花。影拂桃阴浅，香传李径斜。靓妆愁日暮，流涕向窗纱。", "dynasty": "唐代", "author": "李叔卿", "instruct": "五言律诗"}
{"title": "己亥杂诗 其二○一", "content": "此是春秋据乱作，升平太平视松竹。何以功成文致之？携箫飞上羽陵阁。", "dynasty": "清代", "author": "龚自珍", "instruct": "七言绝句"}
{"title": "宋弘", "content": "淫色繁声已力排，义存夫妇岂容乖。君王莫作图婚想，未问悬知事不谐。", "dynasty": "宋代", "author": "徐钧", "instruct": "七言绝句"}
{"title": "半睡", "content": "抬镜仍嫌重，更衣又怕寒。宵分未归帐，半睡待郎看。", "dynasty": "唐代", "author": "韩偓", "instruct": "五言绝句"}
{"title": "遣兴", "content": "干戈犹未定，弟妹各何之。拭泪沾襟血，梳头满面丝。地卑荒野大，天远暮江迟。衰疾那能久，应无见汝时。", "dynasty": "唐代", "author": "杜甫", "instruct": "五言律诗"}
{"title": "烛", "content": "兔月清光隐，龙盘画烛新。三星花入夜，四序玉调晨。浮炷依罗幌，吹香匝绮茵。若逢燕国相，持用举贤人。", "dynasty": "唐代", "author": "李峤", "instruct": "五言律诗"}
{"title": "偶作", "content": "至性由来禀太和，善人何少恶人多。君看泻水着平地，正作方圆有几何。", "dynasty": "宋代", "author": "辛弃疾", "instruct": "七言绝句"}
{"title": "醉封诗筒寄微之", "content": "一生休戚与穷通，处处相随事事同。未死又怜沧海郡，无儿俱作白头翁。展眉只仰三杯后，代面唯凭五字中。为向两州邮吏道，莫辞来去递诗筒。", "dynasty": "唐代", "author": "白居易", "instruct": "七言律诗"}
{"title": "客归", "content": "柴门侵晓噪林鸦，行李萧萧正到家。娇女不知须鬓改，误将衫袖拂霜华。", "dynasty": "清代", "author": "冒国柱", "instruct": "七言绝句"}
{"title": "兵部卢郎中光济借示诗集，以四韵谢之", "content": "七子风骚寻失主，五君歌诵久无声。调和雅乐归时正，澄滤颓波到底清。才大始知寰宇窄，吟高何止鬼神惊。叶公好尚浑疏阔，忽见真龙几丧明。", "dynasty": "唐代", "author": "郑谷", "instruct": "七言律诗"}
{"title": "衰柳", "content": "西风昨夜灞陵秋，千树萧条带驿楼。莫道离人空有恨，暮蝉寒雀也关愁。", "dynasty": "明代", "author": "王恭", "instruct": "七言绝句"}
{"title": "子夜四时歌·春风动春心", "content": "春风动春心，流目瞩山林。山林多奇采，阳鸟吐清音。", "dynasty": "南北朝", "author": "佚名", "instruct": "五言绝句"}
{"title": "子温以诗将菊本见遗数日适病伏枕今少间戏作", "content": "破烟涵雨得春丛，想见当年老范公。多病未须求茗草，此诗浑欲愈头风。", "dynasty": "宋代", "author": "毛滂", "instruct": "七言绝句"}
{"title": "西湖", "content": "小舫撑春花浪香，第三桥底弄晴光。吟边飞起轻鸥片，十里天风舞绿杨。", "dynasty": "宋代", "author": "林昉", "instruct": "七言绝句"}
{"title": "暮春", "content": "市桥岸下泛湖舟，雕槛疏帘半上钩。春事几何君惜醉，明朝赤帜插谯楼。", "dynasty": "宋代", "author": "陆游", "instruct": "七言绝句"}
{"title": "湖上", "content": "仿佛欲当三五夕，万蝉清杂乱泉纹。钓鱼船上一尊酒，月出渡头零落云。", "dynasty": "唐代", "author": "许浑", "instruct": "七言绝句"}
{"title": "自哂", "content": "草泽行吟赋楚骚，青麻衣上俗尘多。五陵年少休相笑，戏马台前载酒过。", "dynasty": "宋代", "author": "陈普", "instruct": "七言绝句"}
{"title": "蜡梅", "content": "少鎔蜡泪装应似，多爇龙涎臭不如。只恐春风有机事，夜来开破几丸书。", "dynasty": "宋代", "author": "高荷", "instruct": "七言绝句"}
{"title": "钓台", "content": "送裘偃蹇钓烟沙，不肯云台定等差。汉室了无尘土在，满江风月自芦花。", "dynasty": "宋代", "author": "方岳", "instruct": "七言绝句"}
{"title": "怀旧", "content": "回龙寺壁看维摩，最得曹吴笔意多。风雨尘埃昏欲尽，何人更著手摩挲？", "dynasty": "宋代", "author": "陆游", "instruct": "七言绝句"}
{"title": "观兵", "content": "北庭送壮士，貔虎数尤多。精锐旧无敌，边隅今若何。妖氛拥白马，元帅待雕戈。莫守邺城下，斩鲸辽海波。", "dynasty": "唐代", "author": "杜甫", "instruct": "五言律诗"}
{"title": "余寒", "content": "漠漠余寒透客衣，江村倍觉失春期。颉颃燕比常年晚，开落花争数日迟。", "dynasty": "宋代", "author": "陆游", "instruct": "七言绝句"}
{"title": "谢寇员外准见示诗卷", "content": "一轴新诗意转深，几回看了又重寻。最怜积水浮秋汉，閒望沧溟尽日吟。", "dynasty": "宋代", "author": "潘阆", "instruct": "七言绝句"}
{"title": "雨吟", "content": "轻轻烟雾失楼台，雨暗吴山锁山开。试与渔翁闲访问，落花几许泛溪来。", "dynasty": "宋代", "author": "俞桂", "instruct": "七言绝句"}
{"title": "舟中", "content": "珠彩耀前川，归来一扣舷。微风不起浪，明月自随船。", "dynasty": "宋代", "author": "范仲淹", "instruct": "五言绝句"}
{"title": "舟中", "content": "滩声送我入严州，过得州来水漫流。一夜好风潮信早，满船明月荻花秋。", "dynasty": "宋代", "author": "曾几", "instruct": "七言绝句"}
{"title": "渔歌子 渔父", "content": "蓼溆蘋洲不系船。渔家风月浩无边。倾浊酒，挟飞仙。笛声吹破洞庭烟。", "dynasty": "清代", "author": "赵友兰", "instruct": "七言绝句"}
{"title": "自哂", "content": "古树间云独抱琴，琴声寂静树云深。相如渴死文君老，辜负题桥万里心。", "dynasty": "宋代", "author": "陈普", "instruct": "七言绝句"}
{"title": "水（西蜀净众寺五题）", "content": "竹院松廊分数派，不空清泚亦逶迤。落花相逐去何处，幽鹭独来无限时。洗钵老僧临岸久，钓鱼闲客卷纶迟。晚晴一片连莎绿，悔与沧浪有旧期。", "dynasty": "唐代", "author": "郑谷", "instruct": "七言律诗"}
{"title": "月", "content": "黄金双阙水晶宫，滟滟银潢贯碧空。一曲霓裳羽衣舞，桂花如露湿天风。", "dynasty": "宋代", "author": "滕宗谅", "instruct": "七言绝句"}
{"title": "雨歇", "content": "雨歇长虹淡欲收，疏疏寒霭暮依楼。西风满院催摇落，已觉梧桐不耐秋。", "dynasty": "宋代", "author": "刘子翚", "instruct": "七言绝句"}
{"title": "赠兄", "content": "洛阳纸价因兄贵，蜀地红笺为弟贫。南北东西九千里，除兄与弟更无人。", "dynasty": "唐代", "author": "何兆", "instruct": "七言绝句"}
{"title": "松江", "content": "荷叶翻风暑气微，看山露冷湿征衣。垂虹夜静三高月，只照渔溪一舸归。", "dynasty": "宋代", "author": "俞桂", "instruct": "七言绝句"}
{"title": "观刈", "content": "秋来谁不负归田，炊玉尝新喜欲颠。乞我一年横短笛，太平有象是丰年。", "dynasty": "宋代", "author": "方岳", "instruct": "七言绝句"}
{"title": "仲春", "content": "雨馀寒气浅，园林作春媚。不知海棠花，新来著花未。", "dynasty": "宋代", "author": "吴涛", "instruct": "五言绝句"}
{"title": "楚宫", "content": "雨去云来十二峰，渚宫楼阁暮重重。细腰无限空相妒，不觉瑶姬梦里逢。", "dynasty": "明代", "author": "高启", "instruct": "七言绝句"}
{"title": "光州王建使君水亭作", "content": "楚水临轩积，澄鲜一亩馀。柳根连岸尽，荷叶出萍初。极浦清相似，幽禽到不虚。夕阳庭际眺，槐雨滴疏疏。", "dynasty": "唐代", "author": "贾岛", "instruct": "五言律诗"}
{"title": "和崔黄门寓直夜听蝉之作", "content": "蝉嘶玉树枝，向夕惠风吹。幸入连宵听，应缘饮露知。思深秋欲近，声静夜相宜。不是黄金饰，清香徒尔为。", "dynasty": "唐代", "author": "张九龄", "instruct": "五言律诗"}
{"title": "读书", "content": "归志宁无五亩园，读书本意在元元。灯前目力虽非昔，犹课蝇头二万言。", "dynasty": "宋代", "author": "陆游", "instruct": "七言绝句"}
{"title": "述怀", "content": "故乡迢递几时还，目断长江杳渺间。一雁飞边天万里，白云多处是青山。", "dynasty": "宋代", "author": "黄庚", "instruct": "七言绝句"}
{"title": "壶关道中作", "content": "处处兵戈路不通，却从山北去江东。黄昏欲到壶关寨，匹马寒嘶野草中。", "dynasty": "唐代", "author": "韦庄", "instruct": "七言绝句"}
{"title": "独行", "content": "朱颜日夜不如故，深感杏花相映红。尽日独行春色里，醉吟谁肯伴衰翁。", "dynasty": "宋代", "author": "王安石", "instruct": "七言绝句"}
{"title": "远山", "content": "天际云根破，寒山列翠回。幽人当立久，白鸟背飞来。瀑溅何州地，僧寻几峤苔。终须拂巾履，独去谢尘埃。", "dynasty": "唐代", "author": "齐己", "instruct": "五言律诗"}
{"title": "豹", "content": "车法肇宗周，鼷文阐大猷。还将君子变，来蕴太公筹。委质超羊鞟，飞名列虎侯。若令逢雨露，长隐南山幽。", "dynasty": "唐代", "author": "李峤", "instruct": "五言律诗"}
{"title": "宫词", "content": "飞烟缥缈拂楼台，才捲珠帘雉扇开。春满天颜两眉喜，玉关新有捷书来。", "dynasty": "宋代", "author": "宋白", "instruct": "七言绝句"}
{"title": "夏日", "content": "斮取溪藤便作香，炼成崖蜜旋煎汤。萧然巾履茅堂上，不畏人间夏日长。", "dynasty": "宋代", "author": "陆游", "instruct": "七言绝句"}
{"title": "岁晚", "content": "扶藤据几久支离，敢料駸駸迫耄期。面槁自丹天所借，齿摇复住力何施？花前鲸吸犹堪酒，窗底蝉嘶未废诗。浮世极知谁不死，比君终挍几年迟。", "dynasty": "宋代", "author": "陆游", "instruct": "七言律诗"}
{"title": "舣舟琵琶亭次福士张元龙以诗代柬韵", "content": "人生行止莫非天，万里风波一叶舡。时有宾朋慰牢落，宁论远道困行躔。", "dynasty": "宋代", "author": "魏了翁", "instruct": "七言绝句"}
{"title": "落第", "content": "晓月难为光，愁人难为肠。谁言春物荣，独见叶上霜。雕鹗失势病，鹪鹩假翼翔。弃置复弃置，情如刀剑伤。", "dynasty": "唐代", "author": "孟郊", "instruct": "五言律诗"}
{"title": "暮春", "content": "雕巧春风弄物华，有春无巧是天涯。鸠鸣近似见桑叶，村暗全然无杏花。", "dynasty": "宋代", "author": "郑刚中", "instruct": "七言绝句"}
{"title": "客中作", "content": "千里云山恋旧游，寒窗凉雨夜悠悠。浮亭花竹频劳梦，别路风烟半是愁。芳草傍人空对酒，流年多病倦登楼。一杯重向樽前醉，莫遣相思累白头。", "dynasty": "唐代", "author": "牟融", "instruct": "七言律诗"}
{"title": "泗上冯使君南楼作", "content": "井邑连淮泗，南楼向晚过。望滩沙鹭起，寻岸浴童歌。近海云偏出，兼秋雨更多。明晨拟回棹，乡思恨风波。", "dynasty": "唐代", "author": "祖咏", "instruct": "五言律诗"}
{"title": "暮春", "content": "一鸟不啼春寂寂，百花都落雨蒙蒙。十分花鸟乐风恨，半在诗中半酒中。", "dynasty": "宋代", "author": "黄庚", "instruct": "七言绝句"}
{"title": "画赞", "content": "虽则丹青妙，其如齿发衰。远孙元未识，认作古钟馗。", "dynasty": "宋代", "author": "刘克庄", "instruct": "五言绝句"}
{"title": "和潞公行及白马寺得留守相公书云名园例惜好", "content": "相国东郊迓帝师，油幢交映碧参差。都人共喜安舆到，正是余花可惜时。", "dynasty": "宋代", "author": "司马光", "instruct": "七言绝句"}
{"title": "越州歌", "content": "师相平章误我朝，千秋万古恨难消。萧墙祸起非今日，不赏军功在断桥！", "dynasty": "宋代", "author": "汪元量", "instruct": "七言绝句"}
{"title": "咏史", "content": "法度名儒奉束脩，帝师礼数亦宜优。公卿股慄朱云剑，白首门生忍不羞。", "dynasty": "宋代", "author": "陈普", "instruct": "七言绝句"}
{"title": "海棠", "content": "十月园林不雨霜，朝曦赫赫似秋阳。夜来听得游人语，不见梅花见海棠。", "dynasty": "宋代", "author": "戴复古", "instruct": "七言绝句"}
{"title": "苦热", "content": "老人气血少，日夜遭煎煮。点检槁形骸，能禁几寒暑。", "dynasty": "宋代", "author": "姜特立", "instruct": "五言绝句"}
{"title": "早朝", "content": "钟声清禁才应彻，漏报仙闱俨已开。双阙薄烟笼菡萏，九成初日照蓬莱。朝时但向丹墀拜，仗下方从碧殿回。圣道逍遥更何事，愿将巴曲赞康哉。", "dynasty": "唐代", "author": "杨巨源", "instruct": "七言律诗"}
{"title": "书怀", "content": "只是守琴书，僧中独寓居。心唯务鹤静，分合与名疏。暮雨啼螀次，凉风落木初。家山太湖渌，归去复何如。", "dynasty": "唐代", "author": "喻凫", "instruct": "五言律诗"}
{"title": "火云", "content": "酷甚骄阳似杜周，火云焰焰雨悠悠。平畴龟兆何曾润，蒸得田夫汗转流。", "dynasty": "宋代", "author": "史弥宁", "instruct": "七言绝句"}
{"title": "曲池作", "content": "细雨曲池滨，青袍草色新。咏诗行信马，载酒喜逢人。性为无机率，家因守道贫。若无诗自遣，谁奈寂寥春。", "dynasty": "唐代", "author": "韦庄", "instruct": "五言律诗"}
{"title": "温泉", "content": "阴阳分二气，钧播立万物。泉脉或寒温，初非择地出。", "dynasty": "宋代", "author": "李吕", "instruct": "五言绝句"}
{"title": "两生", "content": "齐鲁云何两大臣，初无名字挂朝绅。若将出处评高致，更是夔龙以上人。", "dynasty": "宋代", "author": "姜特立", "instruct": "七言绝句"}
{"title": "偶作", "content": "酒力欺人老，花容笑客衰。自怜花与酒，终是不相宜。", "dynasty": "宋代", "author": "姜特立", "instruct": "五言绝句"}
{"title": "咏菰诗", "content": "结根布洲渚。垂叶满皋泽。匹彼露葵羹。可以留上客。", "dynasty": "南北朝", "author": "沈约", "instruct": "五言绝句"}
{"title": "残菊", "content": "岭梅开后晓风寒，几度添衣怕倚栏。残菊犹能傲霜雪，休将白眼向人看。", "dynasty": "清代", "author": "秋瑾", "instruct": "七言绝句"}
{"title": "立秋", "content": "乳鸦啼散玉屏空，一枕新凉一扇风。睡起秋色无觅处，满阶梧桐月明中。", "dynasty": "宋代", "author": "刘翰", "instruct": "七言绝句"}
{"title": "禅友", "content": "寄语同参人，切忌随他转。若向句中寻，相逢不识面。", "dynasty": "宋代", "author": "李吕", "instruct": "五言绝句"}
{"title": "梦得得新诗", "content": "池上今宵风月凉，闲教少乐理霓裳。集仙殿里新词到，便播笙歌作乐章。", "dynasty": "唐代", "author": "白居易", "instruct": "七言绝句"}
{"title": "跋黄文若诗卷", "content": "五字长城璧不如，鼠肝虫臂得关渠。竹坡集里曾相识，惊见兰亭茧纸书。", "dynasty": "宋代", "author": "杨万里", "instruct": "七言绝句"}
{"title": "磻溪歌", "content": "短杆长线守磻溪，这个机关那个知。只钓当朝君与相，何尝意在水中鱼。", "dynasty": "明代", "author": "许仲琳", "instruct": "七言绝句"}
{"title": "子规", "content": "杜宇冤亡积有时，年年啼血动人悲。若教恨魄皆能化，何树何山著子规。", "dynasty": "唐代", "author": "顾况", "instruct": "七言绝句"}
{"title": "春晓", "content": "残烛犹存月尚明，几家帏幌梦魂惊。星河渐没行人动，历历林梢百舌声。", "dynasty": "唐代", "author": "李中", "instruct": "七言绝句"}
{"title": "樱桃", "content": "石榴未拆梅犹小，爱此山花四五株。斜日庭前风袅袅，碧油千片漏红珠。", "dynasty": "唐代", "author": "张祜", "instruct": "七言绝句"}
{"title": "闺怨", "content": "看花无语泪如倾，多少春风怨别情。不识玉门关外路，梦中昨夜到边城。", "dynasty": "唐代", "author": "戴叔伦", "instruct": "七言绝句"}
{"title": "暮秋", "content": "九月山村已骤寒，看云殊怯倚阑干。一杯浊酒栽培睡，不觉春雷起鼻端。", "dynasty": "宋代", "author": "陆游", "instruct": "七言绝句"}
{"title": "子夜歌·今夕已欢别", "content": "今夕已欢别，合会在何时？明灯照空局，悠然未有期！", "dynasty": "南北朝", "author": "佚名", "instruct": "五言绝句"}
{"title": "岁暮", "content": "浅色染成官柳丝，水沉熏透野梅枝。客来莫怪逢迎嬾，正伴曾孙竹马嬉。", "dynasty": "宋代", "author": "陆游", "instruct": "七言绝句"}
{"title": "寒食", "content": "春城无处不飞花，寒食东风御柳斜。日暮汉宫传蜡烛，轻烟散入五侯家。", "dynasty": "唐代", "author": "韩翃", "instruct": "七言绝句"}
{"title": "春秋战国门。再吟", "content": "攻城来下惜先分，一旦家邦属四邻。徒逞威强称智伯，不知权变是愚人。", "dynasty": "唐代", "author": "周昙", "instruct": "七言绝句"}
{"title": "蒙斋习庵皆有诗在慈云阁沈端宪又有记文刻石", "content": "习老蒙翁两达尊，借他僧偈说慈云。一番入寺一感怆，细读古碑端宪文。", "dynasty": "宋代", "author": "陈著", "instruct": "七言绝句"}
{"title": "中秋", "content": "寂寂中秋夜，含情出玉闺。河长看雁远，月皎觉云低。", "dynasty": "宋代", "author": "龙辅", "instruct": "五言绝句"}
{"title": "三峡歌", "content": "万州溪西花柳多，四邻相应竹枝歌。问君今夕不痛饮，奈此满川明月何！", "dynasty": "宋代", "author": "陆游", "instruct": "七言绝句"}
{"title": "散怀", "content": "东行西行一日过，深酌浅酌万事休。亦知衣食将不继，老甚安能怀百忧？", "dynasty": "宋代", "author": "陆游", "instruct": "七言绝句"}
{"title": "欲雪", "content": "乌鸦撩乱舞黄云，楼上飞花已唾人。说与江梅须早计，冯夷无赖欲争春。", "dynasty": "宋代", "author": "范成大", "instruct": "七言绝句"}
{"title": "闰八月", "content": "无人不爱今年闰，月看中秋两度圆。唯恐雨师风伯意，至时还夺上楼天。", "dynasty": "唐代", "author": "黄滔", "instruct": "七言绝句"}
{"title": "横吹曲辞。折杨柳", "content": "倡楼启曙扉，园柳正依依。鸟鸣知岁隔，条变识春归。露叶疑啼脸，风花乱舞衣。攀折聊将寄，军中书信稀。", "dynasty": "唐代", "author": "卢照邻", "instruct": "五言律诗"}
{"title": "咏史", "content": "涂山千载又关雎，几世天家共玉舆。不友凤凰池上客，全宗安用石函书。", "dynasty": "宋代", "author": "陈普", "instruct": "七言绝句"}
{"title": "东望", "content": "楚江横在草堂前，杨柳洲西载酒船。两见梨花归不得，每逢寒食一潸然。斜阳映阁山当寺，微绿含风月满川。同郡故人攀桂尽，把诗吟向泬寥天。", "dynasty": "唐代", "author": "赵嘏", "instruct": "七言律诗"}
{"title": "梦中和人梅诗山礬韵", "content": "竹外横梢半欲乾，透音肌骨不胜寒。定知天上梅花脑，不比人间柳絮礬。", "dynasty": "宋代", "author": "洪咨夔", "instruct": "七言绝句"}
{"title": "秋思", "content": "才不才间未必全，胸中元自要超然。黄金不博身强健，且醉江湖万里天。", "dynasty": "宋代", "author": "陆游", "instruct": "七言绝句"}
{"title": "冬词", "content": "锦绣堆中卧初起，芙蓉面上粉犹残。台前也欲梳云髻，只怕盘龙手捻难。", "dynasty": "唐代", "author": "施肩吾", "instruct": "七言绝句"}
{"title": "吴宫", "content": "吴王爱歌舞，夜夜醉婵娟。见日吹红烛，和尘扫翠钿。徒令勾践霸，不信子胥贤。莫问长洲草，荒凉无限年。", "dynasty": "唐代", "author": "殷尧藩", "instruct": "五言律诗"}
{"title": "定兴", "content": "新城迁次少人烟，桑柘中间井径寒。亦有染人来卖缬，淡红深碧挂长竿。", "dynasty": "宋代", "author": "范成大", "instruct": "七言绝句"}
{"title": "九鲤湖", "content": "昔闻九仙灵，今登九仙地。枭枭一炉香，寥寥千载事。", "dynasty": "宋代", "author": "吴有定", "instruct": "五言绝句"}
{"title": "次韵何子应留诗为别", "content": "主领风光春复秋，西山蜡屐北池舟。羲皇以上同真乐，俯仰之间忆旧游。", "dynasty": "宋代", "author": "王灼", "instruct": "七言绝句"}
{"title": "早行寄朱山人放", "content": "山晓旅人去，天高秋气悲。明河川上没，芳草露中衰。此别又千里，少年能几时。心知剡溪路，聊且寄前期。", "dynasty": "唐代", "author": "戴叔伦", "instruct": "五言律诗"}
{"title": "归燕", "content": "不独避霜雪，其如俦侣稀。四时无失序，八月自知归。春色岂相访，众雏还识机。故巢傥未毁，会傍主人飞。", "dynasty": "唐代", "author": "杜甫", "instruct": "五言律诗"}
{"title": "杜鹃", "content": "心声叫出思归苦，叫得春风破胆愁。江北江南皆蜀客，年来添白几人头。", "dynasty": "宋代", "author": "李龏", "instruct": "七言绝句"}
{"title": "赠人", "content": "六符摇斗极，八座冠文章。规宪存中府，动庸入太常。", "dynasty": "宋代", "author": "石延年", "instruct": "五言绝句"}
{"title": "约客", "content": "黄梅时节家家雨，青草池塘处处蛙。有约不来过夜半，闲敲棋子落灯花。", "dynasty": "宋代", "author": "赵师秀", "instruct": "七言绝句"}
{"title": "十叠", "content": "赋繁台雪云将暮，歌后庭花月未残。客至苑皆琼作树，宾来并用玉为栏。", "dynasty": "宋代", "author": "刘克庄", "instruct": "七言绝句"}
{"title": "十六夜月", "content": "昨夜忽已过，冰轮始觉亏。孤光犹不定，浮世更堪疑。影落澄江海，寒生静路岐。皎然银汉外，长有众星随。", "dynasty": "唐代", "author": "朱庆馀", "instruct": "五言律诗"}
{"title": "李花", "content": "朝摘桃花红破萼，莫摘李花繁满枝，客心浩荡东风急，把酒看花能几时。", "dynasty": "宋代", "author": "王安石", "instruct": "七言绝句"}
{"title": "出游归卧得杂诗", "content": "江村何处小茅茨，红杏青蒲雨过时。半幅生绡大年画，一联新句少游诗。", "dynasty": "宋代", "author": "陆游", "instruct": "七言绝句"}
{"title": "落花", "content": "落拓东风不藉春，吹开吹谢两何因。当时曾见笑筵主，今日自为行路尘。颜色却还天上女，馨香留与世间人。明年寒食重相见，零泪无端又满巾。", "dynasty": "唐代", "author": "李山甫", "instruct": "七言律诗"}
{"title": "小廊", "content": "小廊茶熟已无烟，折取寒花瘦可怜。寂寂柴门秋水阔，乱鸦揉碎夕阳天。", "dynasty": "清代", "author": "郑燮", "instruct": "七言绝句"}
{"title": "奉和随王殿下诗 八", "content": "怆怆绪独兴。祁祁族云布。严气集高轩。稠阴结寒树。日月谬论思。朝夕承清豫。徒藉小山文。空揖章台赋。", "dynasty": "南北朝", "author": "谢朓", "instruct": "五言律诗"}
{"title": "进雪诗", "content": "欲使新正识有年，故飘轻絮伴春还。近看琼树笼银阙，远想瑶池带玉关。润逐麳麰铺绿野，暖随杯酒上朱颜。朝来花萼楼中宴，数曲赓歌雅颂间。", "dynasty": "唐代", "author": "徐铉", "instruct": "七言律诗"}
{"title": "岁暮海上作", "content": "仲尼既云殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在。", "dynasty": "唐代", "author": "孟浩然", "instruct": "五言律诗"}
{"title": "咏柳", "content": "自与莺为地，不教花作媒。细应和雨断，轻只爱风裁。好拂锦步障，莫遮铜雀台。灞陵千万树，日暮别离回。", "dynasty": "唐代", "author": "吴融", "instruct": "五言律诗"}
{"title": "梦回", "content": "梦回荒馆月笼秋，何处砧声唤客愁。深夜无风莲叶响，水寒更有未眠鸥。", "dynasty": "宋代", "author": "林景熙", "instruct": "七言绝句"}
{"title": "春归", "content": "青青结子在梅梢，方见春来夏已交。认得主人双燕子，香泥衔去理新巢。", "dynasty": "宋代", "author": "俞桂", "instruct": "七言绝句"}
{"title": "横吹曲辞。出塞", "content": "汉家边事重，窦宪出临戎。绝漠秋山在，阳关旧路通。列营依茂草，吹角向高风。更就燕然石，看铭破虏功。", "dynasty": "唐代", "author": "耿湋", "instruct": "五言律诗"}
{"title": "独饮", "content": "肃肃霜风劲，萧萧木叶声。残年如寄尔，冷坐太憎生！就市沾新酿，呼儿洗破觥。独斟还独醉，无月配长庚。", "dynasty": "宋代", "author": "陆游", "instruct": "五言律诗"}
{"title": "已亥杂诗 221", "content": "西墙枯树态纵横，奇古全凭一臂撑。烈士暮年宜学道，江关词赋笑兰成。", "dynasty": "清代", "author": "龚自珍", "instruct": "七言绝句"}
{"title": "山信至说平泉别墅草木滋长地转幽深怅然思归复此作", "content": "忽闻樵客语，暂慰野人心。幽径芳兰密，闲庭秀木深。麇麚来涧底，凫鹄遍川浔。谁念沧溟上，归欤起叹音。", "dynasty": "唐代", "author": "李德裕", "instruct": "五言律诗"}
{"title": "镜诗", "content": "玉匣聊开镜。轻灰暂拭尘。光如一片水。影照两边人。月生无有桂。花开不逐春。试挂淮南竹。堪能见四邻。", "dynasty": "南北朝", "author": "庾信", "instruct": "五言律诗"}
{"title": "渔父", "content": "应手扁舟去若飞，回流撤网倏成围。金鳞翠鬣心俱切，得意谁先荡桨归。", "dynasty": "明代", "author": "李梦阳", "instruct": "七言绝句"}
{"title": "夏日杂题", "content": "新缝细葛作蠡裯，簟展风漪凛欲秋。啼鸟一声呼梦断，依然书卷在床头。", "dynasty": "宋代", "author": "陆游", "instruct": "七言绝句"}
{"title": "将下山有作", "content": "昔日乘舆住此山，爱山五日住山间。今朝忽动思归兴，得伴先生杖屦还。", "dynasty": "宋代", "author": "林用中", "instruct": "七言绝句"}
{"title": "观棋（一作段成式诗）", "content": "闲对楸枰倾一壶，黄华坪上几成卢。他时谒帝铜龙水，便赌宣城太守无。", "dynasty": "唐代", "author": "温庭筠", "instruct": "七言绝句"}
{"title": "篱笋", "content": "东园长新笋，映日复穿篱。迸出依青嶂，攒生伴绿池。色因林向背，行逐地高卑。但恐春将老，青青独尔为。", "dynasty": "唐代", "author": "李颀", "instruct": "五言律诗"}
{"title": "春游", "content": "选胜逢君叙解携，思和芳草远烟迷。小梅香里黄莺啭，垂柳阴中白马嘶。春引美人歌遍熟，风牵公子酒旗低。早知有此关身事，悔不前年住越溪。", "dynasty": "唐代", "author": "秦韬玉", "instruct": "七言律诗"}
{"title": "杂题", "content": "松肪酿酒石根醉，槲叶作衣云外行。指点人间一长叹，秋风又到洛阳城。", "dynasty": "宋代", "author": "陆游", "instruct": "七言绝句"}
{"title": "和王中丞闻琴诗", "content": "凉风吹月露。圆景动清阴。蕙风入怀抱。闻君此夜琴。萧瑟满林听。轻鸣响涧音。无为澹容一下。蹉跎江海心。", "dynasty": "南北朝", "author": "谢朓", "instruct": "五言律诗"}
{"title": "凯歌", "content": "衔枚夜度五千兵，密领军符号令明。狭巷短兵相接处，杀人如草不闻声。", "dynasty": "明代", "author": "沈明臣", "instruct": "七言绝句"}
{"title": "柳", "content": "雪尽青门弄影微，暖风迟日早莺归。如凭细叶留春色，须把长条系落晖。彭泽有情还郁郁，隋堤无主自依依。世间惹恨偏饶此，可是行人折赠稀。", "dynasty": "唐代", "author": "韩溉", "instruct": "七言律诗"}
{"title": "野钓", "content": "细雨桃花水，轻鸥逆浪飞。风头阻归棹，坐睡倚蓑衣。", "dynasty": "唐代", "author": "韩偓", "instruct": "五言绝句"}
{"title": "观田中鸲鹆啄粟，因悟象耕鸟耘之说，戏题二", "content": "鸟衣缁布外无华，白锦中单分外嘉。只麽跳行人不觉，忽然飞起自成花。", "dynasty": "宋代", "author": "杨万里", "instruct": "七言绝句"}
{"title": "云山", "content": "云是青山旧铅粉，一翻妆点一翻新。鬓边白发偏无赖，点著都成老丑人。", "dynasty": "明代", "author": "沈周", "instruct": "七言绝句"}
{"title": "句", "content": "峡覆琵琶弯水带，山歌毡帽送江声。红尘紫陌江声外，绿嶂青岚书几间。", "dynasty": "宋代", "author": "王晞鸿", "instruct": "七言绝句"}
{"title": "下楼", "content": "话旧全应老，逢春喜又悲。看花行拭泪，倍觉下楼迟。", "dynasty": "唐代", "author": "李益", "instruct": "五言绝句"}
{"title": "无一事", "content": "见说红尘罩九衢。贪名逐利各区区。论得失，问荣枯。争似侬家占五湖。", "dynasty": "宋代", "author": "徐积", "instruct": "七言绝句"}
{"title": "寒食相将诸子游翟得园十诗", "content": "儿曹健走尽从渠，老脚微酸半要扶。未委前头花好否，且令蜂蝶作前驱。", "dynasty": "宋代", "author": "杨万里", "instruct": "七言绝句"}
{"title": "梅", "content": "默坐观书久不言，为梅驱我到诗边。月明孤影瘦如画，晓起数枝清欲仙。", "dynasty": "宋代", "author": "郑刚中", "instruct": "七言绝句"}
{"title": "承同安宰惠朱文公祠堂记辄以小诗为谢", "content": "紫阳仙伯昔曾来，陈迹何人恋碧苔。为爱同安毛令尹，恩勤祠宇奉尊罍。", "dynasty": "宋代", "author": "陈宓", "instruct": "七言绝句"}
{"title": "读浮休诗有感", "content": "二十年间儿女諠，糟糠勤苦不堪论。如今八载君身后，儿已登科又长孙。", "dynasty": "宋代", "author": "廖行之", "instruct": "七言绝句"}
{"title": "题画", "content": "绿杨闭户是谁家，半出红楼映断霞。无赖流莺啼尽日，晚晴门巷落花多。", "dynasty": "明代", "author": "荪谷", "instruct": "七言绝句"}
{"title": "夏日闲居作四声诗寄袭美。平去声", "content": "新开窗犹偏，自种蕙未遍。书签风摇闻，钓榭雾破见。耕耘闲之资，啸咏性最便。希夷全天真，讵要问贵贱。", "dynasty": "唐代", "author": "陆龟蒙", "instruct": "五言律诗"}
{"title": "东洲", "content": "江城隔水是东洲，浑似金鳌水上浮。万顷颓波分泻去，一洲千古砥中流。", "dynasty": "唐代", "author": "曹邺", "instruct": "七言绝句"}
{"title": "鹿柴", "content": "空山不见人，但闻人语响。返景入深林，复照青苔上。", "dynasty": "唐代", "author": "王维", "instruct": "五言绝句"}
{"title": "杂诗", "content": "百花结成子，春物舍我去。流年惜不得，独坐空闺暮。心自有所待，甘为物华误。未必千黄金，买得一人顾。", "dynasty": "唐代", "author": "独孤及", "instruct": "五言律诗"}
{"title": "欲曙", "content": "江堤阅暗流，漏鼓急残筹。片月低城堞，稀星转角楼。鹤媒华表上，sV鵊柳枝头。不为来趋府，何因欲曙游。", "dynasty": "唐代", "author": "元稹", "instruct": "五言律诗"}
{"title": "无题", "content": "柳色几番随雨暗，蕉心闲处向人开。个别岂得无诗句，滞思如胶索不来。", "dynasty": "宋代", "author": "郑刚中", "instruct": "七言绝句"}
{"title": "秋风", "content": "黄叶萧萧忽满街，独骑瘦马豫章台。莫将宋玉心中事，吹向潘郎鬓畔来。", "dynasty": "宋代", "author": "刘克庄", "instruct": "七言绝句"}
{"title": "落叶", "content": "西风不管鹊巢寒，成阵飘来响更乾。最是山房秋思客，梦回疑作雨声看。", "dynasty": "宋代", "author": "周端臣", "instruct": "七言绝句"}
{"title": "送刘散员同赋得陈思王诗山树郁苍苍", "content": "乔木托危岫，积翠绕连冈。叶疏犹漏影，花少未流芳。风来闻肃肃，雾罢见苍苍。此中饯行迈，不异上河梁。", "dynasty": "唐代", "author": "许敬宗", "instruct": "五言律诗"}
{"title": "雪中", "content": "金阁倚云开，朱轩犯雪来。三冬辛苦样，天意似难栽。", "dynasty": "唐代", "author": "高蟾", "instruct": "五言绝句"}
{"title": "闻莺", "content": "绿窗愁寂雨凄凄，春花江南花乱飞。莺亦自知人意思，垂杨深院尽情啼。", "dynasty": "宋代", "author": "方岳", "instruct": "七言绝句"}
{"title": "雪中酒熟，欲携访吴监，先寄此诗", "content": "新雪对新酒，忆同倾一杯。自然须访戴，不必待延枚。陈榻无辞解，袁门莫懒开。笙歌与谈笑，随事自将来。", "dynasty": "唐代", "author": "白居易", "instruct": "五言律诗"}
{"title": "迸月", "content": "迸月川鱼跃，开云岭鸟翻。径斜荒草恶，台废治花繁。", "dynasty": "宋代", "author": "王安石", "instruct": "五言绝句"}
{"title": "闻雁", "content": "接影横空背雪飞，声声寒出玉关迟。上阳宫里三千梦，月冷风清闻过时。", "dynasty": "唐代", "author": "林宽", "instruct": "七言绝句"}
{"title": "到家（一作杜牧诗，题作归家）", "content": "童稚苦相问，归来何太迟。共谁争岁月，赢得鬓边丝。", "dynasty": "唐代", "author": "赵嘏", "instruct": "五言绝句"}
{"title": "旅怀", "content": "萧飒闻风叶，惊时不自堪。宦名中夜切，人事长年谙。古画僧留与，新知客遇谈。乡心随去雁，一一到江南。", "dynasty": "唐代", "author": "黄滔", "instruct": "五言律诗"}
{"title": "咏镜", "content": "写月无芳桂，照日有花菱。不持光谢水，翻将影学冰。", "dynasty": "唐代", "author": "骆宾王", "instruct": "五言绝句"}
{"title": "入村", "content": "闭门觅句每无悰，句在茅茨烟雨中。和烟和雨收拾取，等晴却写与东风。", "dynasty": "宋代", "author": "方岳", "instruct": "七言绝句"}
{"title": "齐安春谣五绝", "content": "杨柳弄春藏不得，雪絮点点吹人来。轻清洁白非尘物，寄语桃杏莫相猜。", "dynasty": "宋代", "author": "张耒", "instruct": "七言绝句"}
{"title": "纨扇辞", "content": "团圆合欢扇，比似月婵娟。婵娟有时缺，我扇岂衣圆？秋风落梧叶，我扇同弃捐。不得如秋叶，吹堕在君前。", "dynasty": "元代", "author": "杨维桢", "instruct": "五言律诗"}
{"title": "远水", "content": "渺渺浸天色，一边生晚光。阔浮萍思远，寒入雁愁长。北极连平地，东流即故乡。扁舟来宿处，仿佛似潇湘。", "dynasty": "唐代", "author": "项斯", "instruct": "五言律诗"}
{"title": "西湖", "content": "洞府烟霞锦绣丛，车如流水马如龙。东风烂熳花时节，也有人行九里松。", "dynasty": "宋代", "author": "赵崇嶓", "instruct": "七言绝句"}
{"title": "燕", "content": "不必嫌漂露，何妨养羽毛。汉妃金屋远，卢女杏梁高。野迥双飞急，烟晴对语劳。犹胜黄雀在，栖息是蓬蒿。", "dynasty": "唐代", "author": "罗隐", "instruct": "五言律诗"}
{"title": "寄感山二诗僧 其二 寄半颠", "content": "读君桑苇疏篱句，知得犹存用世心。拄杖借将来解虎，不须深卧白云深。", "dynasty": "宋代", "author": "姚勉", "instruct": "七言绝句"}
{"title": "斋中杂题", "content": "棐几砚涵鸲鹆眼，古奁香斮鹧鸪斑。绝知造物殷懃意，成就衰翁到死闲。", "dynasty": "宋代", "author": "陆游", "instruct": "七言绝句"}
{"title": "宫词", "content": "秋露萧萧洗秋月，梦断陈宫白银阙。临春结绮底处所？回首已成狐兔穴。", "dynasty": "宋代", "author": "陆游", "instruct": "七言绝句"}
{"title": "即事", "content": "花露妍朱朝点易，药炉分火书焚香。道人不管世间事，自觉间中日月长。", "dynasty": "宋代", "author": "黄庚", "instruct": "七言绝句"}
{"title": "投诗", "content": "重帘空见月昏黄，络纬啼来也断肠。几度系书君不答，雁飞应不到衡阳。", "dynasty": "明代", "author": "王恭", "instruct": "七言绝句"}
{"title": "骊山", "content": "渔阳烽燧起云间，玉辇苍黄下此山。何事君王自神武，区区南渡鹿头关。", "dynasty": "宋代", "author": "杜常", "instruct": "七言绝句"}
{"title": "哥舒歌", "content": "北斗七星高，哥舒夜带刀。至今窥牧马，不敢过临洮。", "dynasty": "唐代", "author": "西鄙人", "instruct": "五言绝句"}
{"title": "桃", "content": "春香摇曳夏阴繁，蹊曲愔愔静可攀。不是仙园三食罢，何缘灵核到人间。", "dynasty": "宋代", "author": "宋祁", "instruct": "七言绝句"}
{"title": "杂诗", "content": "客行情最苦，草草共清尊。万水千山路，今朝好出门。", "dynasty": "宋代", "author": "吴大有", "instruct": "五言绝句"}
{"title": "虎迹", "content": "白额频频夜到门，水边踪迹渐成群。我今避世栖岩穴，岩穴如何又见君。", "dynasty": "唐代", "author": "韦庄", "instruct": "七言绝句"}
{"title": "听琴", "content": "十指生秋水，数声弹夕阳。不知君此曲，曾断几人肠。", "dynasty": "宋代", "author": "白玉蟾", "instruct": "五言绝句"}
{"title": "晓望", "content": "露惊松上鹤，晓色动扶桑。碧浪催人老，红轮照物忙。世情随日变，利路与天长。好驾觥船去，陶陶入醉乡。", "dynasty": "唐代", "author": "李咸用", "instruct": "五言律诗"}
{"title": "闲吟", "content": "考摭妍媸用破心，剪裁千古献当今。闲吟不是闲吟事，事有闲思闲要吟。", "dynasty": "唐代", "author": "周昙", "instruct": "七言绝句"}
{"title": "晓发诗", "content": "早霞丽初日。清风渭薄雾。水底见行云。天边看远树。且望{氵公}泝剧。暂有江山趣。疾兔聊复起。爽地岂能赋。", "dynasty": "南北朝", "author": "何逊", "instruct": "五言律诗"}
{"title": "崔四郎协律以诗见寄，兼惠蜀琴，因以酬赠", "content": "临风结烦想，客至传好音。白雪缄郢曲，朱弦亘蜀琴。泠泠响幽韵，款款寄遐心。岁晚何以报，与君期断金。", "dynasty": "唐代", "author": "权德舆", "instruct": "五言律诗"}
{"title": "距建德县十里绝一小湖滨湖小山多可爱作诗记", "content": "小山低映碧璘珣，十顷平湖蹙簟纹。可惜地偏人到少，西风白乌自成群。", "dynasty": "宋代", "author": "李壁", "instruct": "七言绝句"}
{"title": "奉和山池诗", "content": "罗浮无定所。郁岛屡迁移。不觉因风雨。何时入后池。楼台非一势。临翫自多奇。云生对户石。猨挂入櫩枝。", "dynasty": "南北朝", "author": "徐陵", "instruct": "五言律诗"}
{"title": "松", "content": "地耸苍龙势抱云，天教青共众材分。孤标百尺雪中见，长啸一声风里闻。桃李傍他真是佞，藤萝攀尔亦非群。平生相爱应相识，谁道修篁胜此君。", "dynasty": "唐代", "author": "李山甫", "instruct": "七言律诗"}
{"title": "白鸥诗", "content": "惯向溪头漾浅沙，薄烟微雨是生涯。时时失伴沈山影，往往争飞杂浪花。晚树清凉还鸀鳿，旧巢零落寄蒹葭。池塘信美应难恋，针在鱼唇剑在虾。", "dynasty": "唐代", "author": "陆龟蒙", "instruct": "七言律诗"}
{"title": "残雪", "content": "庭雪半消残，犹存旧腊寒。春风如有意，留待隔年看。", "dynasty": "明代", "author": "杨基", "instruct": "五言绝句"}
{"title": "皇子生献诗", "content": "昨夜薰风入舜韶，君王未御正衙朝。阳晖已得前星助，阴渗潜随夜雨消。", "dynasty": "宋代", "author": "蔡挺", "instruct": "七言绝句"}
{"title": "恭和家大人将赴季弟官书示及门之作", "content": "少年不学待何年，长大无成莫怨天。况是各随贤父训，岂容弗肯播菑田。", "dynasty": "宋代", "author": "孙应求", "instruct": "七言绝句"}
{"title": "纳凉", "content": "携杖来追柳外凉，画桥南畔倚胡床。月明船笛参差起，风定池莲自在香。", "dynasty": "宋代", "author": "秦观", "instruct": "七言绝句"}
{"title": "二王", "content": "一马渡江开晋土，五龙夹日复唐天。内家苗裔真隆准，虏运从来无百年。", "dynasty": "宋代", "author": "文天祥", "instruct": "七言绝句"}
{"title": "偶题", "content": "阿八宫中酒未醒，天风吹发夜泠泠。归时只怕扶桑暖，赤脚横骑太一鲸。", "dynasty": "宋代", "author": "姜夔", "instruct": "七言绝句"}
{"title": "初夏", "content": "老翁卖卜古城隅，兼写宜蚕保麦符。日日得钱惟买酒，不愁醉倒有儿扶。", "dynasty": "宋代", "author": "陆游", "instruct": "七言绝句"}
{"title": "月", "content": "狡兔顽蟾死复生，度云经汉澹还明。夜长虽耐对君坐，年少不禁随尔行。玉桂影摇乌鹊动，金波寒注鬼神惊。人间半被虚抛掷，唯向孤吟客有情。", "dynasty": "唐代", "author": "李山甫", "instruct": "七言律诗"}
{"title": "溪隐", "content": "将名将利已无缘，深隐清溪拟学仙。绝却腥膻胜服药，断除杯酒合延年。蜗牛壳漏宁同舍，榆荚花开不是钱。鸾鹤久从笼槛闭，春风却放纸为鸢。", "dynasty": "唐代", "author": "徐夤", "instruct": "七言律诗"}
{"title": "晓晴", "content": "野凉疏雨歇，春色遍萋萋。鱼跃青池满，莺吟绿树低。野花妆面湿，山草纽斜齐。零落残云片，风吹挂竹谿。", "dynasty": "唐代", "author": "李白", "instruct": "五言律诗"}
{"title": "新岁", "content": "新年试笔欲题诗，老去才衰得句迟。春事未容桃李觉，梅花开到北边枝。", "dynasty": "宋代", "author": "戴复古", "instruct": "七言绝句"}
{"title": "记梦", "content": "乌巾白紵忆当年，抵死寻春不自怜。憔悴剑南双鬓改，梦中犹上暗门船。", "dynasty": "宋代", "author": "陆游", "instruct": "七言绝句"}
{"title": "枕上作", "content": "谢事还家一老农，悠然高卧听晨舂。虽无客共樽中酒，何至僧鸣饭後钟？采若未能浮楚泽，思鲈犹欲钓吴松。自余万事慵开眼，知结宗门案几重？", "dynasty": "宋代", "author": "陆游", "instruct": "七言律诗"}
{"title": "周洪道学士许折赠馆中海棠以诗督之", "content": "袅袅柔丝不自持，更禁日炙与风吹。仙家见惯浑闲事，乞与人间看一枝。", "dynasty": "宋代", "author": "陆游", "instruct": "七言绝句"}
{"title": "边上逢歌者", "content": "垂老秋歌出塞庭，遏云相付旧秦青。少年翻掷新声尽，却向人前侧耳听。", "dynasty": "唐代", "author": "张祜", "instruct": "七言绝句"}
{"title": "湖上今岁游人颇盛戏作", "content": "画船鼓吹载凉州，不到三更枉出游。忽有歌声出霄汉，谁家开宴五云楼？", "dynasty": "宋代", "author": "陆游", "instruct": "七言绝句"}
{"title": "依韵和行之都官芭蕉诗", "content": "看取有心常不展，亦知随分坼佳葩。无端大叶映莲幕，却笑菖蒲罕见花。", "dynasty": "宋代", "author": "梅尧臣", "instruct": "七言绝句"}
{"title": "相和歌辞。祠神歌。迎神", "content": "蓪草头花椰叶裙，蒲葵树下舞蛮云。引领望江遥滴酒，白蘋风起水生文。", "dynasty": "唐代", "author": "王睿", "instruct": "七言绝句"}
{"title": "马嵬", "content": "二百年来事远闻，从龙谁解尽如云。张均兄弟皆何在，却是杨妃死报君。", "dynasty": "唐代", "author": "徐夤", "instruct": "七言绝句"}
{"title": "小桃", "content": "生色深红绶带长，宫帘间在井阑香。母家升上瑶池品，先得春风半面妆。", "dynasty": "宋代", "author": "石延年", "instruct": "七言绝句"}
{"title": "棋友", "content": "閒寻十九路，坐断千万心。运甓何为者，当知惜寸阴。", "dynasty": "宋代", "author": "李吕", "instruct": "五言绝句"}
{"title": "春晚", "content": "思与春为别，匆匆置一樽。明年尚强健，扶杖候柴门。", "dynasty": "宋代", "author": "陆游", "instruct": "五言绝句"}
{"title": "缺题", "content": "熙熙丽日开青野，漠漠平畴散碧波。山鸟一声催布谷，绿杨阴里听农歌。", "dynasty": "明代", "author": "陆树声", "instruct": "七言绝句"}
{"title": "归家山行", "content": "献赋才何拙，经时不耻归。能知此意是，甘取众人非。遍陇耕无圃，缘溪钓有矶。此怀难自遣，期在振儒衣。", "dynasty": "唐代", "author": "项斯", "instruct": "五言律诗"}
{"title": "天宝初南曹小司寇舅于我太夫人堂下累土为山…而作是诗", "content": "一匮功盈尺，三峰意出群。望中疑在野，幽处欲生云。慈竹春阴覆，香炉晓势分。惟南将献寿，佳气日氛氲。", "dynasty": "唐代", "author": "杜甫", "instruct": "五言律诗"}
{"title": "酬乐天武关南见微之题山石榴花诗", "content": "比因酬赠为花时，不为君行不复知。又更几年还共到，满墙尘土两篇诗。", "dynasty": "唐代", "author": "元稹", "instruct": "七言绝句"}
{"title": "素梅 三九", "content": "瘦夷一枝横照水，疏花点点耐清寒。雪晴月白孤山下，几度清香拄杖看。", "dynasty": "元代", "author": "王冕", "instruct": "七言绝句"}
{"title": "出关", "content": "朝缨初解佐江滨，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。", "dynasty": "唐代", "author": "许浑", "instruct": "七言律诗"}
{"title": "七夕", "content": "银河翻浪拍空流，玉女停梭清露秋。天上一年真一日，人间风月自生愁。", "dynasty": "宋代", "author": "韩元吉", "instruct": "七言绝句"}
{"title": "诗", "content": "气力渐衰损，鬓发终以皓。昔为春月华，今为秋日草。", "dynasty": "魏晋", "author": "张载", "instruct": "五言绝句"}
{"title": "从军行", "content": "塞北胡霜下，营州索兵救。夜里偷道行，将军马亦瘦。刀光照塞月，阵色明如昼。传闻贼满山，已共前锋斗。", "dynasty": "唐代", "author": "崔国辅", "instruct": "五言律诗"}
{"title": "得雨", "content": "喜乘一雨洗空阔，便觉四山来夕阴。饭了从容随所住，追凉轻吹入疏襟。", "dynasty": "宋代", "author": "曹勋", "instruct": "七言绝句"}
{"title": "嘉州", "content": "城分二江急，树入九峰开。地隔犍牂绕，人从楚蜀来。", "dynasty": "宋代", "author": "张俞", "instruct": "五言绝句"}
{"title": "偶书", "content": "雄也营身足，聃兮悞汝多。捐书知圣已，绝学奈禽何。", "dynasty": "宋代", "author": "王安石", "instruct": "五言绝句"}
{"title": "偶成", "content": "小溪浅涸如焦釜，一雨朝来万马奔。举手栏边夸海苦，已无余沥到瓶盆。", "dynasty": "宋代", "author": "李流谦", "instruct": "七言绝句"}
{"title": "晚春东园作", "content": "雨余木叶绿成阴，一日身闲直万金。习气自嫌除未尽，鸟啼花落尚关心。", "dynasty": "宋代", "author": "陆游", "instruct": "七言绝句"}
{"title": "春旱", "content": "秧愁晴暴死，花怕雨摧残。野老非常惧，天公不自安。", "dynasty": "宋代", "author": "刘克庄", "instruct": "五言绝句"}
{"title": "自笑", "content": "左车第二牙辞去，团坐无生话又新。堪笑按摩井洗沐，未忘贪爱梦中身。", "dynasty": "宋代", "author": "陆游", "instruct": "七言绝句"}
{"title": "龙阳县歌", "content": "县门白日无尘土，百姓县前挽鱼罟。主人引客登大堤，小儿纵观黄犬怒。鹧鸪惊鸣绕篱落，橘柚垂芳照窗户。沙平草绿见吏稀，寂历斜阳照县鼓。", "dynasty": "唐代", "author": "刘禹锡", "instruct": "七言律诗"}
{"title": "赋咏得琴诗", "content": "可怜峄阳木。雕为绿绮琴。田文垂睫泪。卓女弄弦心。戏鹤闻应舞。游鱼听不沉。楚妃幸勿叹。此异丘中吟。", "dynasty": "隋代", "author": "江总", "instruct": "五言律诗"}
{"title": "新晴", "content": "青苔满地初晴后，绿树无人昼梦余。唯有南风旧相识，偷开门户又翻书。", "dynasty": "宋代", "author": "刘攽", "instruct": "七言绝句"}
{"title": "题柏", "content": "古柏菁葱几度春，风摇小叶学挥云。携团坐爱深林稳，赢得飞花乱点文。", "dynasty": "明代", "author": "李士灏", "instruct": "七言绝句"}
{"title": "入京", "content": "绢帕麻菇与线香，本资民用反为殃。清风两袖朝天去，免得闾阎话短长。", "dynasty": "明代", "author": "于谦", "instruct": "七言绝句"}
{"title": "富池罗汉院有钱希中白大科赴信州别驾时所题", "content": "圣世能收晁董策，孤舟来唱鄂君歌。一看献纳元台表，可特修名在异科。", "dynasty": "宋代", "author": "李流谦", "instruct": "七言绝句"}
{"title": "至鄂期年以饟事不给於诗己亥夏五廿有八日始", "content": "人生邂逅适相懽，一曲高歌行路难。频寄诗筩君勿厌，种花持钓是闲官。", "dynasty": "宋代", "author": "岳珂", "instruct": "七言绝句"}
{"title": "香篆", "content": "轻覆雕盘一击开，星星微火自徘徊。还同物理人间事，历尽崎岖心始灰。", "dynasty": "宋代", "author": "华岳", "instruct": "七言绝句"}
{"title": "自规", "content": "老疾今俱至，艰难亦备更。个中无障蔽，何处欠光明？一日能用力，三年亦有成。修身在我尔，勉勉尽余生。", "dynasty": "宋代", "author": "陆游", "instruct": "五言律诗"}
{"title": "侍宴赋得夹池竹诗", "content": "夹池一丛竹。垂翠不惊寒。叶酝宜城酒。皮裁薛县冠。湘川染别泪。衡岭拂仙坛。欲见葳蕤色。当来菟苑看。", "dynasty": "南北朝", "author": "阴铿", "instruct": "五言律诗"}
{"title": "子瞻去岁春侍立迩英子由秋冬间相继入侍作诗", "content": "胸蟠万卷夜光寒，笔倒三江砚滴乾。大似不蒙稽古力，只今犹著侍臣冠。", "dynasty": "宋代", "author": "黄庭坚", "instruct": "七言绝句"}
{"title": "马上作", "content": "平桥小陌雨初收，淡日穿云翠霭浮。杨柳不遮春色断，一枝红杏出墙头。", "dynasty": "宋代", "author": "陆游", "instruct": "七言绝句"}
{"title": "夜学", "content": "已叨名第虽堪放，未到根原岂敢休。文字一床灯一盏，只应前世是深雠。", "dynasty": "宋代", "author": "文同", "instruct": "七言绝句"}
{"title": "西湖", "content": "高价租船作胜游，穷逋那敢斗风流。西湖多少閒春水，不洗中原二百州。", "dynasty": "宋代", "author": "邓林", "instruct": "七言绝句"}
{"title": "残花", "content": "江头沈醉泥斜晖，却向花前恸哭归。惆怅一年春又去，碧云芳草两依依。", "dynasty": "唐代", "author": "韦庄", "instruct": "七言绝句"}
{"title": "砚瓦", "content": "浅薄虽顽朴，其如近笔端。低心蒙润久，入匣更身安。应念研磨苦，无为瓦砾看。傥然仁不弃，还可比琅玕.", "dynasty": "唐代", "author": "贯休", "instruct": "五言律诗"}
{"title": "过太行", "content": "太行应助往还程，一带峰峦日日青。岂比韩苏当日祷，兹行国事叶三灵。", "dynasty": "宋代", "author": "曹勋", "instruct": "七言绝句"}
{"title": "冷村早行", "content": "露光湛湛散晴溪，一带沙痕印马蹄。何处疏林鸟飞早，远烟残月隔村西。", "dynasty": "清代", "author": "刘芳洪", "instruct": "七言绝句"}
{"title": "送春", "content": "含酸梅子渐生仁，莺老花飞迹已陈。一夜南风摇斗柄，明朝烟柳不关春。", "dynasty": "宋代", "author": "胡直孺", "instruct": "七言绝句"}
{"title": "感昔", "content": "八阵原头纵猎归，割鲜藉草酒淋漓。谁知此夕西窗里，一盏青灯独咏诗。", "dynasty": "宋代", "author": "陆游", "instruct": "七言绝句"}
{"title": "和友人落花诗", "content": "绮窗一枕小游仙，肠断秾华过去缘。薄命生遭风雨妒，多情枉受蝶蜂怜。更无一语归何处，再欲相逢动隔年！绿已成荫芳草歇，鬓丝愁绝杜樊川。", "dynasty": "清代", "author": "赵翼", "instruct": "七言律诗"}
{"title": "夜闻邻舟崔家儿歌", "content": "半夜闻歌客寝惊，空余缥缈渡江声。湘妃舞罢波纹冷，月欲衔山天未明。", "dynasty": "宋代", "author": "黄庭坚", "instruct": "七言绝句"}
{"title": "梦中作", "content": "一捧自筑珠丘陵，双匣犹传竺国经。独有春风知此意，年年杜宇泣冬青。", "dynasty": "宋代", "author": "林景熙", "instruct": "七言绝句"}
{"title": "述怀", "content": "宦游轻用不赀身，歛退今为省事人。唾俟面乾元不校，羹忧手烂更谁嗔？时分邻瓮双瓶绿，永谢官仓五斗陈。最好暮秋溪上路，柴门月色向人新。", "dynasty": "宋代", "author": "陆游", "instruct": "七言律诗"}
{"title": "即事", "content": "黄昏风雨暗书帏，客里逢春春又归。一段间情无著处，杏花零乱柳花飞。", "dynasty": "清代", "author": "何道生", "instruct": "七言绝句"}
{"title": "从叔将军宅蔷薇花开太府韦卿有题壁长句因以和作", "content": "环列从容蹀躞归，光风骀荡发红薇。莺藏密叶宜新霁，蹀绕低枝爱晚晖。艳色当轩迷舞袖，繁香满径拂朝衣。名卿洞壑仍相近，佳句新成和者稀。", "dynasty": "唐代", "author": "权德舆", "instruct": "七言律诗"}
{"title": "独坐吟", "content": "客愁不尽本如水，草色含情更无已。又觉春愁似草生，何人种在情田里。", "dynasty": "唐代", "author": "秦韬玉", "instruct": "七言绝句"}
{"title": "江行第八十五", "content": "畏途随长江，万里沧茫水。游子去日长，壮心不肯已。", "dynasty": "宋代", "author": "文天祥", "instruct": "五言绝句"}
{"title": "读易", "content": "大易中含造化机，王何元未造精微。乾坤要自吾身看，卧听鸡鸣起索衣。", "dynasty": "宋代", "author": "陆游", "instruct": "七言绝句"}
{"title": "绝句", "content": "两个黄鹂鸣翠柳，一行白鹭上青天。窗含西岭千秋雪，门泊东吴万里船。", "dynasty": "唐代", "author": "杜甫", "instruct": "七言绝句"}
{"title": "春晚", "content": "门外绿杨啼乳鸦，弄黄梅子压枝斜。残书读罢无功课，绕径来寻未落花。", "dynasty": "宋代", "author": "吴可", "instruct": "七言绝句"}
{"title": "蛛网", "content": "深山无水又无人，晒网摊层夺日明。却是蜘蛛遭积雨，经纶家计趁新晴。", "dynasty": "宋代", "author": "杨万里", "instruct": "七言绝句"}
{"title": "送徐州韦仅行军", "content": "饯幕俨征轩，行军归大藩。山程度函谷，水驿到夷门。晓日诗情远，春风酒色浑。逡巡何足贵，所贵尽残樽。", "dynasty": "唐代", "author": "姚合", "instruct": "五言律诗"}
{"title": "奉和随王殿下诗 七", "content": "玄冬寂修夜。天围静且开。亭皋霜气怆。松宇清风来。高琴时以思。幽多多感怀。幸藉汾阳想。岭首一些徘徊。", "dynasty": "南北朝", "author": "谢朓", "instruct": "五言律诗"}
{"title": "偶成", "content": "窗风猎猎举绡衣，睡美叭应枕簟知。忽有黄鹂深树语，宛如春尽绿阴时。", "dynasty": "宋代", "author": "周邦彦", "instruct": "七言绝句"}
{"title": "九叠", "content": "和靖终身欠孟光，只留一鹤伴山房。唐人未识花高致，苦欲为渠聘海棠。", "dynasty": "宋代", "author": "刘克庄", "instruct": "七言绝句"}
{"title": "船头", "content": "两岸绿芜齐似翦，掩映云山相向晚。船头独立望长空，日艳波光逼人眼。", "dynasty": "唐代", "author": "韩偓", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "温旨再褒荣，王人就咨諗。早晚诏公归，余波润群品。", "dynasty": "宋代", "author": "李吕", "instruct": "五言绝句"}
{"title": "怀旧", "content": "翠崖红栈郁参差，小盆初程景最奇。谁向豪端收拾得，李将军画少陵诗？", "dynasty": "宋代", "author": "陆游", "instruct": "七言绝句"}
{"title": "祷雨作", "content": "诗到眉山自一家，也将正命摄於邪。巧裁大涤天成景，戏咏庭蛟与洞鸦。", "dynasty": "宋代", "author": "高定子", "instruct": "七言绝句"}
{"title": "小雪前三日锺冠之约余侍老人行山舟发后洪入", "content": "径白云明白似雪，满山红叶艳於花。过溪买酒等闲事，只恐客来非当家。", "dynasty": "宋代", "author": "洪咨夔", "instruct": "七言绝句"}
{"title": "南屏", "content": "正当昼永六十刻，久坐僧斋烹雨前。满园菜花开向夏，一双蝴蝶飞上天。", "dynasty": "宋代", "author": "朱翌", "instruct": "七言绝句"}
{"title": "初晴", "content": "一抹明霞黯淡红，瓦沟已见雪花融。前山末放晓寒散，犹锁白云三两峰。", "dynasty": "宋代", "author": "王安石", "instruct": "七言绝句"}
{"title": "诗穷", "content": "风愁月恨属诗翁，终日推敲句未工。何苦辛勤学郊岛，呕心博得一生穷。", "dynasty": "宋代", "author": "黄庚", "instruct": "七言绝句"}
{"title": "暮春", "content": "北山吹雨送残春，南涧朝来绿映人。昨日杏花浑不见，故应随水到江滨。", "dynasty": "宋代", "author": "王安石", "instruct": "七言绝句"}
{"title": "石桥", "content": "溪流长卷千重玉，茗碗齐开五百花。方广只留方寸地，不须辛苦上仙槎。", "dynasty": "宋代", "author": "楼光", "instruct": "七言绝句"}
{"title": "变体诗（蔡宽夫《诗话》：碣诗平侧各一韵，自号变体）", "content": "东南路尽吴江畔，正是穷愁暮雨天。鸥鹭不嫌斜两岸，波涛欺得逆风船。偶逢岛寺停帆看，深羡渔翁下钓眠。今古若论英达算，鸱夷高兴固无边。", "dynasty": "唐代", "author": "章碣", "instruct": "七言律诗"}
{"title": "使东川。夜深行", "content": "夜深犹自绕江行，震地江声似鼓声。渐见戍楼疑近驿，百牢关吏火前迎。", "dynasty": "唐代", "author": "元稹", "instruct": "七言绝句"}
{"title": "早行道中相逢", "content": "黯黯雨云晦，駸駸车马繁。唯忧不及见，及见反无言。", "dynasty": "宋代", "author": "梅尧臣", "instruct": "五言绝句"}
{"title": "梅花 十一", "content": "湖上春何在？罗浮梦已空。清香入书屋，不是杏花风。", "dynasty": "元代", "author": "王冕", "instruct": "五言绝句"}
{"title": "调筝人将行，出绡属绘《金粉江山图》，题", "content": "送卿归去海潮生，点染生绢好赠行。五里徘徊仍远别，未应辛苦为调筝。", "dynasty": "近代", "author": "苏曼殊", "instruct": "七言绝句"}
{"title": "定林", "content": "三间书屋年年在，一点禅灯夜夜明。门外青苗浑不见，半山松竹自秋声。", "dynasty": "宋代", "author": "张绍文", "instruct": "七言绝句"}
{"title": "早行逢故人车中为赠诗", "content": "残朱犹暧暧。余粉尚霏霏。昨宵何处宿。今晨拂露归。", "dynasty": "南北朝", "author": "沈约", "instruct": "五言绝句"}
{"title": "盆池", "content": "三尺清池窗外开，茨菰叶底戏鱼回。雨声转入浙江去，云影还从震泽来。", "dynasty": "宋代", "author": "陈与义", "instruct": "七言绝句"}
{"title": "渭桥北亭作", "content": "停车渭阳暮，望望入秦京。不见鹓鸾道，如闻歌吹声。乡魂涉江水，客路指蒲城。独有故楼月，今来亭上明。", "dynasty": "唐代", "author": "储光羲", "instruct": "五言律诗"}
{"title": "赵侯保民惠政纪实诗 纪措置夫丁一", "content": "习书来自浒黄州，南北相关事可忧。弓手寨兵差发了，民丁个个是貔貅。", "dynasty": "宋代", "author": "邵君美", "instruct": "七言绝句"}
{"title": "夜作古木怪石因题", "content": "夜游西园渚，初日光炯炯。徙倚岩石下，爱此林中影。", "dynasty": "元代", "author": "倪瓒", "instruct": "五言绝句"}
{"title": "雪行寄褒子", "content": "淅沥覆寒骑，飘飖暗川容。行子郡城晓，披云看杉松。", "dynasty": "唐代", "author": "韦应物", "instruct": "五言绝句"}
{"title": "春日（一作元万顷诗）", "content": "花轻蝶乱仙人杏，叶密莺啼帝女桑。飞云阁上春应至，明月楼中夜未央。", "dynasty": "唐代", "author": "上官仪", "instruct": "七言绝句"}
{"title": "虎川", "content": "啸壑有於菟，吹波作奇字。川上雪髯翁，文章政相似。", "dynasty": "宋代", "author": "曾几", "instruct": "五言绝句"}
{"title": "松", "content": "下视垂杨拂路尘，双峰石上覆苔文。浓霜满径无红叶，晚日高枝有白云。春砌花飘僧旋扫，寒溪子落鹤先闻。那堪寂寞悲风起，千树深藏李白坟。", "dynasty": "唐代", "author": "郑谷", "instruct": "七言律诗"}
{"title": "梦", "content": "梦入长安道，萋萋尽春草。觉来春已去，一片池塘好。", "dynasty": "宋代", "author": "吕本中", "instruct": "五言绝句"}
{"title": "西湖", "content": "西湖西子两相俦，湖面偏宜点翠洲。一段芳华描不就，月湾宛转似眉头。", "dynasty": "明代", "author": "孔少娥", "instruct": "七言绝句"}
{"title": "即事", "content": "有人叩户皆吾友，得屋施床即我家。缓步东西行饭耳，元非看竹探梅花。", "dynasty": "宋代", "author": "陆游", "instruct": "七言绝句"}
{"title": "南山赵行军新诗盛称游宴之洽，因寄一绝", "content": "莲幕遥临黑水津，櫜鞬无事但寻春。梁王司马非孙武，且免宫中斩美人。", "dynasty": "唐代", "author": "李商隐", "instruct": "七言绝句"}
{"title": "拟古诗", "content": "中坐溢朱组。步柈簉琼弁。礼登伫眷情。乐阕延皇眄。", "dynasty": "南北朝", "author": "鲍照", "instruct": "五言绝句"}
{"title": "独酌自吟拙诗次吏报转运使到郡戏而有作", "content": "日高睡足更何为，数首新篇酒一卮。郡吏谩劳相告报，转输应不管吟诗。", "dynasty": "宋代", "author": "王禹偁", "instruct": "七言绝句"}
{"title": "贤八咏·杜甫吟诗", "content": "平生忠义心，一饭不少忘。臣甫宁饿死，愿君尧舜唐。", "dynasty": "宋代", "author": "姚勉", "instruct": "五言绝句"}
{"title": "春物", "content": "一春天富贵，万象物光华。遥想西湖上，风流卖酒家。", "dynasty": "宋代", "author": "姜特立", "instruct": "五言绝句"}
{"title": "酒", "content": "孔坐洽良俦，陈筵几献酬。临风竹叶满，湛月桂香浮。每接高阳宴，长陪河朔游。会从玄石饮，云雨出圆丘。", "dynasty": "唐代", "author": "李峤", "instruct": "五言律诗"}
{"title": "暝", "content": "日下四山阴，山庭岚气侵。牛羊归径险，鸟雀聚枝深。正枕当星剑，收书动玉琴。半扉开烛影，欲掩见清砧。", "dynasty": "唐代", "author": "杜甫", "instruct": "五言律诗"}
{"title": "感蛙", "content": "翠蟾戛戛闹黄昏，反手为妖覆手祥。明月夜光遭按剑，可怜箕子学佯狂。", "dynasty": "宋代", "author": "钱时", "instruct": "七言绝句"}
{"title": "野兴", "content": "扫尽红麈闭是非，舍傍好在旧苔矶。壶中春色松肪酒，江上秋风槲叶衣。一片共知云偶出，千年谁识鹤重归？勿言野外无供给，雪後连山药草肥。", "dynasty": "宋代", "author": "陆游", "instruct": "七言律诗"}
{"title": "有所叹", "content": "骈胁当车闟戟先，相君冠盖照秦川。六雄未灭君无苦，当念杜门公子虔。", "dynasty": "宋代", "author": "张耒", "instruct": "七言绝句"}
{"title": "偶成", "content": "黄篾楼中枕书卧，双鹤交鸣惊梦破。青天堕下白云来，卷帘一阵杨花过。", "dynasty": "元代", "author": "张雨", "instruct": "七言绝句"}
{"title": "初九日", "content": "日日题诗待海棠，要从地主借绳床。偶因风雨愆期至，已是飘零学退妆。", "dynasty": "宋代", "author": "赵蕃", "instruct": "七言绝句"}
{"title": "剑", "content": "我有昆吾剑，求趋夫子庭。白虹时切玉，紫气夜干星。锷上芙蓉动，匣中霜雪明。倚天持报国，画地取雄名。", "dynasty": "唐代", "author": "李峤", "instruct": "五言律诗"}
{"title": "即席", "content": "曲沼融融泮尽澌，暖烟笼瓦碧参差。人情共恨春犹浅，不问寒梅有几枝。", "dynasty": "宋代", "author": "王安石", "instruct": "七言绝句"}
{"title": "答崔十八", "content": "劳将白叟比黄公，今古由来事不同。我有商山君未见，清泉白石在胸中。", "dynasty": "唐代", "author": "白居易", "instruct": "七言绝句"}
{"title": "疾邪诗", "content": "河清不可恃，人命不可延。顺风激靡草，富贵者称贤。文籍虽满腹，不如一囊钱。伊优北堂上，肮脏倚门边。", "dynasty": "两汉", "author": "赵壹", "instruct": "五言律诗"}
{"title": "寄崇圣寺僧（一作关山寄诗赠清越）", "content": "不醉长安酒，冥心只似师。望山吟过日，伴鹤立多时。沟远流声细，林寒绿色迟。庵西萝月夕，重约语空期。", "dynasty": "唐代", "author": "曹松", "instruct": "五言律诗"}
{"title": "赠俊公道人诗", "content": "秋蓬飘秋甸。寒藻泛寒池。风条振风响。霜叶断霜枝。幸及清江满。无使明月亏。月亏君不来。相期竟悠哉。", "dynasty": "南北朝", "author": "范云", "instruct": "五言律诗"}
{"title": "读程原道昆阳诗怅然有怀", "content": "昆阳市上美人家，饮酒曾停过客车。万里相思不相见，东风吹尽蜜檀花。", "dynasty": "明代", "author": "施敬", "instruct": "七言绝句"}
{"title": "月岩", "content": "论画以形诗必此，东坡老子笑人痴。月岩本是梯空石，底事轻论圆与亏。", "dynasty": "宋代", "author": "赵蕃", "instruct": "七言绝句"}
{"title": "东居 十三", "content": "银烛金杯映绿纱，空持倾国对流霞。酡颜欲语娇无力，云髻新簪白玉花。", "dynasty": "近代", "author": "苏曼殊", "instruct": "七言绝句"}
{"title": "余年二十时尝作菊枕诗颇传於人今秋偶复采菊", "content": "采得黄花作枕囊，曲屏深幌閟幽香；唤回四十三年梦，灯暗无人说断肠。", "dynasty": "宋代", "author": "陆游", "instruct": "七言绝句"}
{"title": "题白云楼（一作许浑诗，题作汉水伤稼）", "content": "西北楼开四望通，残霞成绮月悬弓。江村夜涨浮天水，泽国秋生动地风。高下绿苗千顷尽，新陈红粟万箱空。才微分薄忧何益，却欲回心学塞翁。", "dynasty": "唐代", "author": "杜牧", "instruct": "七言律诗"}
{"title": "红梨", "content": "红梨无叶庇花身，黄菊分香委路尘。岁晚苍官才自保，日高青女尚横陈。", "dynasty": "宋代", "author": "王安石", "instruct": "七言绝句"}
{"title": "绝句", "content": "坐局归来已暮钟，蒙蒙寒雨湿裘茸。正须墙下一壶酒，不怕江头三日风。", "dynasty": "宋代", "author": "张耒", "instruct": "七言绝句"}
{"title": "西风", "content": "干了岩犀奔拒霜，又催茱菊趁重阳。白苹红蓼仓黄染，冷笑西多有底忙。", "dynasty": "宋代", "author": "史弥宁", "instruct": "七言绝句"}
{"title": "咏馀雪诗", "content": "阴庭覆素芷，南阶褰绿葹。玉台新落构，青山已半亏。", "dynasty": "南北朝", "author": "沈约", "instruct": "五言绝句"}
{"title": "偶成", "content": "蝶因变化多胶网，鱼为飞升却曝鳞。唯有冥鸿无羡慕，世间矰弋莫相亲。", "dynasty": "宋代", "author": "姜特立", "instruct": "七言绝句"}
{"title": "促织", "content": "念尔无机自有情，迎寒辛苦弄梭声。椒房金屋何曾识，偏向贫家壁下鸣。", "dynasty": "唐代", "author": "张乔", "instruct": "七言绝句"}
{"title": "昭德皇后挽歌词", "content": "仙去逍遥境，诗留窈窕章。春归金屋少，夜入寿宫长。凤引曾辞辇，蚕休昔采桑。阴灵何处感，沙麓月无光。", "dynasty": "唐代", "author": "白居易", "instruct": "五言律诗"}
{"title": "松径", "content": "霜子落秋筇卓破，雨钗堆地屐拖平。不知呵止长安客，肯爱深穿冷翠行。", "dynasty": "宋代", "author": "林逋", "instruct": "七言绝句"}
{"title": "杂题", "content": "春煖披香殿，夜寒长信宫。帝方安祸水，妾敢怨秋风。", "dynasty": "宋代", "author": "刘克庄", "instruct": "五言绝句"}
{"title": "赠行脚僧", "content": "补衲随缘住，难违尘外踪。木杯能渡水，铁钵肯降龙。到处栖云榻，何年卧雪峰。知师归日近，应偃旧房松。", "dynasty": "唐代", "author": "戴叔伦", "instruct": "五言律诗"}
{"title": "春霁", "content": "煎茶水里花千片，候客亭中酒一樽。独对春光还寂寞，罗浮道士忽敲门。", "dynasty": "唐代", "author": "施肩吾", "instruct": "七言绝句"}
{"title": "赠诗僧", "content": "从来佛法无多子，底用芒鞋半九州。赢得诸人诗满袖，草深一丈法堂秋。", "dynasty": "宋代", "author": "方岳", "instruct": "七言绝句"}
{"title": "却归睦州至七里滩下作", "content": "南归犹谪宦，独上子陵滩。江树临洲晚，沙禽对水寒。山开斜照在，石浅乱流难。惆怅梅花发，年年此地看。", "dynasty": "唐代", "author": "刘长卿", "instruct": "五言律诗"}
{"title": "已亥杂诗 150", "content": "里门风俗尚敦庞，年少争为齿德降。桑梓温恭名教始，天涯何处不家江。", "dynasty": "清代", "author": "龚自珍", "instruct": "七言绝句"}
{"title": "春阴", "content": "推琴当酒度春阴，不解谋生只解吟。舞蝶歌莺莫相试，老郎心是老僧心。", "dynasty": "唐代", "author": "郑谷", "instruct": "七言绝句"}
{"title": "代简谢朱殿直赠长韵诗", "content": "慇勤见赠用长篇，里闬过从积有年。岁事报成还报始，春华相次又暄妍。", "dynasty": "宋代", "author": "邵雍", "instruct": "七言绝句"}
{"title": "闻筝歌", "content": "凄凄切切断肠声，指滑音柔万种情。花影深沈遮不住，度帏穿幕又残更。", "dynasty": "唐代", "author": "殷尧藩", "instruct": "七言绝句"}
{"title": "独行", "content": "春风浩浩水横波，水远滩长可奈何。送尽碧云人不见，折兰采若自行歌。", "dynasty": "宋代", "author": "赵蕃", "instruct": "七言绝句"}
{"title": "慕容簿送题宝峰石刻并中秋词以诗谢之", "content": "月入中秋色满林，摹将好景寄清音。自从句夺天工巧，景物无聊直至今。", "dynasty": "宋代", "author": "舒邦佐", "instruct": "七言绝句"}
{"title": "相和歌辞。王昭君", "content": "玉关春色晚，金河路几千。琴悲桂条上，笛怨柳花前。雾掩临妆月，风惊入鬓蝉。缄书待还使，泪尽白云天。", "dynasty": "唐代", "author": "上官仪", "instruct": "五言律诗"}
{"title": "菱塘", "content": "含机绿锦翻新叶，满匣青铜莹古花。最爱晚来鸥与鹭，宿烟翘雨便为家。", "dynasty": "宋代", "author": "林逋", "instruct": "七言绝句"}
{"title": "秋池", "content": "冷涵秋水碧溶溶，一片澄明见底空。有日晴来云衬白，几时吹落叶浮红。香啼蓼穗娟娟露，乾动莲茎淅淅风。凌晓无端照衰发，便悲霜雪镜光中。", "dynasty": "唐代", "author": "吴融", "instruct": "七言律诗"}
{"title": "竹枝歌", "content": "朝出采菱日暮归，掘头艇子荡斜晖。无端惊起双鸂鶒，直傍南塘深处飞。", "dynasty": "明代", "author": "祁顺", "instruct": "七言绝句"}
{"title": "海上 一", "content": "绿窗新柳玉台旁，臂上犹闻菽乳香。毕竟美人知爱国，自将银管学南唐。", "dynasty": "近代", "author": "苏曼殊", "instruct": "七言绝句"}
{"title": "旅怀", "content": "旧里已悲无产业，故山犹恋有烟霞。自从为客归时少，旅馆僧房却是家。", "dynasty": "唐代", "author": "雍陶", "instruct": "七言绝句"}
{"title": "余读林子仁诗云君心恨不走天涯不比衰翁只恋", "content": "梅边春兴浩无涯，长忆西湖处士家。我政念君君过我，夜窗同共醉疏花。", "dynasty": "宋代", "author": "刘学箕", "instruct": "七言绝句"}
{"title": "过卢生祠作", "content": "河朔英宗妙少年，津梁未倦遂超然。《霓裳》法曲《升仙颂》，虚拟《凌云》亦可怜。", "dynasty": "清代", "author": "黄绍箕", "instruct": "七言绝句"}
{"title": "一片", "content": "一片琼英价动天，连城十二昔虚传。良工巧费真为累，楮叶成来不直钱。", "dynasty": "唐代", "author": "李商隐", "instruct": "七言绝句"}
{"title": "落梅有叹", "content": "才看腊后得春饶，愁见风前作雪飘。脱蕊收将熬粥吃，落英仍好当香烧。", "dynasty": "宋代", "author": "杨万里", "instruct": "七言绝句"}
{"title": "哭李峤诗", "content": "台阁神仙地，衣冠君子乡。昨朝犹对坐，今日忽云亡。魂随司命鬼，魄逐见阎王。此时罢欢笑，无复向朝堂。", "dynasty": "唐代", "author": "崔泰之", "instruct": "五言律诗"}
{"title": "同韦中丞花下夜饮赠歌人", "content": "银烛煌煌半醉人，娇歌宛转动朱唇。繁花落尽春风里，绣被郎官不负春。", "dynasty": "唐代", "author": "陈羽", "instruct": "七言绝句"}
{"title": "僻性", "content": "僻性一生忘嗜酒，劳神终日倦吟诗。寻常高卧松床稳，不管庭前鹤到迟。", "dynasty": "宋代", "author": "高遁翁", "instruct": "七言绝句"}
{"title": "石门寺前溪上有亭余榜以通幽陈丞有诗次韵三", "content": "榜亭居上太饶舌，不放老禅藏老山。君来重说七言偈，幽事与我长相关。", "dynasty": "宋代", "author": "李弥逊", "instruct": "七言绝句"}
{"title": "劝酒", "content": "不向花前醉，花应解笑人。只忧连夜雨，又过一年春。日日无穷事，区区有限身。若非杯酒里，何以寄天真。", "dynasty": "唐代", "author": "李敬方", "instruct": "五言律诗"}
{"title": "香奁", "content": "宽损罗裙叠损眉，芳年心事有谁知。朱门锁合春宵雨，独立空堂烛暗时。", "dynasty": "宋代", "author": "周密", "instruct": "七言绝句"}
{"title": "戏赠姬人（一作张祜与杜牧联句诗）", "content": "骰子巡抛裹手拈，无因得见玉纤纤。但知谑道金钗落，图向人前露指尖。", "dynasty": "唐代", "author": "李群玉", "instruct": "七言绝句"}
{"title": "远志", "content": "九边烂数等雕虫，远志真看小草同。枉说健儿身在手，青灯夜雪阻山东。", "dynasty": "清代", "author": "龚自珍", "instruct": "七言绝句"}
{"title": "醉歌", "content": "衣冠不改只如先，关会通行满市廛。北客南人成买卖，京师依旧使铜钱。", "dynasty": "宋代", "author": "汪元量", "instruct": "七言绝句"}
{"title": "湖上", "content": "雪后云归露晚暾，冻舟犹自滞溪门。潜鱼不上湖光静，漠漠寒沙印雁痕。", "dynasty": "宋代", "author": "宋祁", "instruct": "七言绝句"}
{"title": "晒茧", "content": "隔篱处处雪成窝，牢闭柴荆断客过。叶贵蚕饥危欲死，尚能包裹一丝窠。", "dynasty": "宋代", "author": "范成大", "instruct": "七言绝句"}
{"title": "芳草", "content": "废苑墙南残雨中，似袍颜色正蒙茸。微香暗惹游人步，远绿才分斗雉踪。三楚渡头长恨见，五侯门外却难逢。年年纵有春风便，马迹车轮一万重。", "dynasty": "唐代", "author": "罗邺", "instruct": "七言律诗"}
{"title": "同家弟赋蜡梅诗得四绝句", "content": "一花香十里，更值满枝开。承恩不在貌，谁敢斗香来。", "dynasty": "宋代", "author": "陈与义", "instruct": "五言绝句"}
{"title": "山馆（一作移居公安山馆，编入江陵诗后）", "content": "南国昼多雾，北风天正寒。路危行木杪，身远宿云端。山鬼吹灯灭，厨人语夜阑。鸡鸣问前馆，世乱敢求安。", "dynasty": "唐代", "author": "杜甫", "instruct": "五言律诗"}
{"title": "命里", "content": "熊罴十万建行台，单骑谁教免胄来。一日捉将沙漠去，遭逢碧眼老回回。", "dynasty": "宋代", "author": "文天祥", "instruct": "七言绝句"}
{"title": "伤春", "content": "浮云冉冉送春华，怯见春寒日欲斜。一夜雨声能几许，晓来落尽一城花。", "dynasty": "宋代", "author": "张耒", "instruct": "七言绝句"}
{"title": "早发故山作", "content": "云门夹峭石，石路荫长松。谷响猿相应，山深水复重。餐霞人不见，采药客犹逢。独宿灵潭侧，时闻岳顶钟。", "dynasty": "唐代", "author": "马戴", "instruct": "五言律诗"}
{"title": "四月奉教作", "content": "暄籥三春谢，炎钟九夏初。润浮梅雨夕，凉散麦风馀。叶暗庭帏满，花残院锦疏。胜情多赏托，尊酒狎林箊.", "dynasty": "唐代", "author": "李峤", "instruct": "五言律诗"}
{"title": "梁宗庙登歌 一", "content": "功高礼洽。德尊乐备。三献具举。百司在位。诚敬罔諐。幽明同致。茫茫亿兆。无思不遂。盖之如天。容之如地。", "dynasty": "南北朝", "author": "沈约", "instruct": "五言律诗"}
{"title": "渔父", "content": "渔父裁芦管，吹成竹笛声。呜呜云外调，不带玉关情。", "dynasty": "明代", "author": "朱朴", "instruct": "五言绝句"}
{"title": "不贪", "content": "人间五福少，世事罕兼全。将此不贪宝，延予有限年。", "dynasty": "宋代", "author": "姜特立", "instruct": "五言绝句"}
{"title": "琴曲歌辞。幽兰", "content": "幽植众能知，贞芳只暗持。自无君子佩，未是国香衰。白露沾长早，青春每到迟。不知当路草，芳馥欲何为。", "dynasty": "唐代", "author": "崔涂", "instruct": "五言律诗"}
{"title": "赠别", "content": "海国一尺绮，冰壶万缕丝。以君西攀桂，赠此金莲枝。高鸟思茂林，穷鱼乐洿池。平生握中宝，无使岁寒移。", "dynasty": "唐代", "author": "陈陶", "instruct": "五言律诗"}
{"title": "秋日钱塘作", "content": "秋光明水国，游子倚长亭。海浸全吴白，山澄百越青。英雄贵黎庶，封土绝精灵。句践魂如在，应悬战血腥。", "dynasty": "唐代", "author": "齐己", "instruct": "五言律诗"}
{"title": "竹", "content": "篱外清阴接药阑，晓风交戛碧琅玕.子猷死后知音少，粉节霜筠谩岁寒。", "dynasty": "唐代", "author": "罗隐", "instruct": "七言绝句"}
{"title": "范参政自建康得资政宫祠六诗寄呈", "content": "细思不是乞身难，政为贫贤不放閒。奏疏比闻频叩阙，诏恩今见许还山。", "dynasty": "宋代", "author": "赵蕃", "instruct": "七言绝句"}
{"title": "相和歌辞。王昭君", "content": "非君惜鸾殿，非妾妒蛾眉。薄命由骄虏，无情是画师。嫁来胡地恶，不并汉宫时。心苦无聊赖，何堪上马辞。", "dynasty": "唐代", "author": "沈佺期", "instruct": "五言律诗"}
{"title": "奉和随王殿下诗 十二", "content": "浮云西北起。飞来下高堂。合散轻帷表。飘舞桂台阳。遥阶收委羽。平地如夜光。眷言金玉照。顾惭兰蕙芳。", "dynasty": "南北朝", "author": "谢朓", "instruct": "五言律诗"}
{"title": "送别", "content": "穆陵关上秋云起，安陆城边远行子。薄暮寒蝉三两声，回头故乡千万里。", "dynasty": "唐代", "author": "郎士元", "instruct": "七言绝句"}
{"title": "方响", "content": "数条秋水挂琅玕，玉手丁当怕夜寒。曲尽连敲三四下，恐惊珠泪落金盘。", "dynasty": "唐代", "author": "杜牧", "instruct": "七言绝句"}
{"title": "将巡郴永途中作", "content": "行役留三楚，思归又一春。自疑冠下发，聊此镜中人。机息知名误，形衰恨道贫。空将旧泉石，长与梦相亲。", "dynasty": "唐代", "author": "戴叔伦", "instruct": "五言律诗"}
{"title": "旅梦", "content": "旅梦思迁次，穷愁有叹嗟。子鹅京口远，粳米会稽赊。漏涩才成滴，灯寒不作花。出门聊一望，蟾桂向人斜。", "dynasty": "唐代", "author": "罗隐", "instruct": "五言律诗"}
{"title": "子夜歌", "content": "青丝贯蠙珠，是侬幼所佩。丝丝自相牵，珠珠自相对。", "dynasty": "明代", "author": "郑学醇", "instruct": "五言绝句"}
{"title": "山中吟", "content": "平生独爱山，日日频跻攀。自得山中趣，结庐万山间。", "dynasty": "宋代", "author": "陈允平", "instruct": "五言绝句"}
{"title": "落花", "content": "落花辞高树，最是愁人处。一一旋成泥，日暮有风雨。不如沙上蓬，根断随长风。飘然与道俱，无情任西东。", "dynasty": "唐代", "author": "黄滔", "instruct": "五言律诗"}
{"title": "秋日别庾正员诗", "content": "征途愁转旆。连骑惨停镳。朔气凌疎木。江风送上潮。青雀离帆远。朱鸢别路遥。唯有当秋月。夜夜上河桥。", "dynasty": "南北朝", "author": "徐陵", "instruct": "五言律诗"}
{"title": "惜春", "content": "秀麦条桑剪剪寒，锦屏残梦怯衣单。惜春只怕春归去，多插瓶花在处安。", "dynasty": "宋代", "author": "史文卿", "instruct": "七言绝句"}
{"title": "和袭美为新罗弘惠上人撰灵鹫山周禅师碑送归诗", "content": "一函迢递过东瀛，只为先生处乞铭。已得雄词封静检，却怀孤影在禅庭。春过异国人应写，夜读沧洲怪亦听。遥想勒成新塔下，尽望空碧礼文星。", "dynasty": "唐代", "author": "陆龟蒙", "instruct": "七言律诗"}
{"title": "夜坐", "content": "夜静河汉高，独坐庭前月。忽起故园思，动作经年别。", "dynasty": "唐代", "author": "戴叔伦", "instruct": "五言绝句"}
{"title": "又一绝", "content": "正当老辈过从日，况值高秋摇落天。一把黄花一樽酒，故人西去又经年。", "dynasty": "宋代", "author": "邵雍", "instruct": "七言绝句"}
{"title": "南华书事诗", "content": "万木杉从一寸栽，参天次第可推排。他年空翠桥边路，来选承天八柱材。", "dynasty": "宋代", "author": "朱翌", "instruct": "七言绝句"}
{"title": "楼", "content": "突兀楼居倚碧空，松江西畔太湖中。天垂十二阑干角，月满三千世界中。", "dynasty": "宋代", "author": "潘牥", "instruct": "七言绝句"}
{"title": "苦雨", "content": "稼欲登场只等晴，入仓方始是收成。雨须小住为佳耳，已约邻翁话太平。", "dynasty": "宋代", "author": "方岳", "instruct": "七言绝句"}
{"title": "早晴", "content": "老病常贪睡，萧萧厌雨声。翩然两乌鹊，为我报新晴。", "dynasty": "宋代", "author": "陆游", "instruct": "五言绝句"}
{"title": "贫女", "content": "平生不识绣衣裳，闲把荆钗亦自伤。镜里只应谙素貌，人间多自信红妆。当年未嫁还忧老，终日求媒即道狂。两意定知无说处，暗垂珠泪湿蚕筐。", "dynasty": "唐代", "author": "李山甫", "instruct": "七言律诗"}
{"title": "漫歌八曲。小回中", "content": "丛石横大江，人言是钓台。水石相冲激，此中为小回。回中浪不恶，复在武昌郭。来客去客船，皆向此中泊。", "dynasty": "唐代", "author": "元结", "instruct": "五言律诗"}
{"title": "捣衣", "content": "亦知戍不返，秋至拭清砧。已近苦寒月，况经长别心。宁辞捣熨倦，一寄塞垣深。用尽闺中力，君听空外音。", "dynasty": "唐代", "author": "杜甫", "instruct": "五言律诗"}
{"title": "秋日", "content": "独客飘然物外游，江南江北总宜秋。芭蕉昨夜缘何事，和雨和风作许愁。", "dynasty": "宋代", "author": "高翥", "instruct": "七言绝句"}
{"title": "书感", "content": "机杼声中络纬鸣，未亡人已久忘情。玉楼赴召今何在，不问三生问再生。", "dynasty": "清代", "author": "董文", "instruct": "七言绝句"}
{"title": "秋日", "content": "莫言草木未知秋，今日风云已自愁。独傍黄尘骑一马，行看萧索听飕飕。", "dynasty": "宋代", "author": "王安石", "instruct": "七言绝句"}
{"title": "以坡公君如大江日千里我如此水千山底为韵作", "content": "落此鼪鼯野，宜从麋鹿群。何知交友内，而乃得夫君。", "dynasty": "宋代", "author": "赵蕃", "instruct": "五言绝句"}
{"title": "道士", "content": "花岛相逢满袖云，藉花论道过金巾。腾腾又入仙山去，只恐是青城丈人。", "dynasty": "唐代", "author": "贯休", "instruct": "七言绝句"}
{"title": "夏日闲居作四声诗寄袭美。平上声", "content": "朝烟涵楼台，晚雨染岛屿。渔童惊狂歌，艇子喜野语。山容堪停杯，柳影好隐暑。年华如飞鸿，斗酒幸且举。", "dynasty": "唐代", "author": "陆龟蒙", "instruct": "五言律诗"}
{"title": "可必吟", "content": "可必人间唯善事，不由天地只由衷。莫嫌效远因而止，更勉其来更有功。", "dynasty": "宋代", "author": "邵雍", "instruct": "七言绝句"}
{"title": "松", "content": "寒松耸拔倚苍岑，绿叶扶疏自结阴。丁固梦时还有意，秦王封日岂无心。常将正节栖孤鹤，不遣高枝宿众禽。好是特凋群木后，护霜凌雪翠逾深。", "dynasty": "唐代", "author": "王睿", "instruct": "七言律诗"}
{"title": "琴酒", "content": "耳根得听琴初畅，心地忘机酒半酣。若使启期兼解醉，应言四乐不言三。", "dynasty": "唐代", "author": "白居易", "instruct": "七言绝句"}
{"title": "秋夜船行", "content": "扁舟时属暝，月上有馀辉。海燕秋还去，渔人夜不归。中流何寂寂，孤棹也依依。一点前村火，谁家未掩扉。", "dynasty": "唐代", "author": "严维", "instruct": "五言律诗"}
{"title": "南征闺怨诗", "content": "湘水旧言深。征客理难寻。独愁无处道。长悲不自禁。逢人憎解佩。从来懒听音。唯当有夜鹊。南飞似妾心。", "dynasty": "南北朝", "author": "阴铿", "instruct": "五言律诗"}
{"title": "怀归", "content": "全家索米又边头，冷落南湖一镜秋。了却眼前儿女债，买蓑烟际伴闲鸥。", "dynasty": "宋代", "author": "史弥宁", "instruct": "七言绝句"}
{"title": "彦博归自剑阳其家梅已半落作诗见示因次其韵", "content": "溪水冷冷欲雪天，风鬟雾鬓不胜寒。定同子美鄜州月，应恨闺中只独看。", "dynasty": "宋代", "author": "李流谦", "instruct": "七言绝句"}
{"title": "题觉", "content": "炉香滔滔水沈肥，水绕禅床竹绕溪。一段秋蝉思高柳，夕阳原在竹阴西。", "dynasty": "宋代", "author": "黄庭坚", "instruct": "七言绝句"}
{"title": "散金歌", "content": "北人半是南朝民，食禄南朝终为君。失意暂时辞汉主，彷徨不忍痛思亲。", "dynasty": "宋代", "author": "范致虚", "instruct": "七言绝句"}
{"title": "却东西门行", "content": "慷慨发相思。惆怅恋音徽。四节竞阑候。六龙引颓机。人生随时变。迁化焉可祈。百年难必保。千虑盈怀之。", "dynasty": "南北朝", "author": "谢惠连", "instruct": "五言律诗"}
{"title": "言志诗", "content": "庆云未时兴。云龙潜作鱼。神鸾失其俦。还从燕雀居。", "dynasty": "魏晋", "author": "曹植", "instruct": "五言绝句"}
{"title": "奉和华清宫观行香应制", "content": "天子蕊珠宫，楼台碧落通。豫游皆汗漫，斋处即崆峒。云物三光里，君臣一气中。道言何所说，宝历自无穷。", "dynasty": "唐代", "author": "崔国辅", "instruct": "五言律诗"}
{"title": "枯梅", "content": "斧斤戕不死，半藓半枯槎。寂寞幽岩下，一枝三四花。", "dynasty": "宋代", "author": "马知节", "instruct": "五言绝句"}
{"title": "湘中作", "content": "千重烟树万重波，因便何妨吊汨罗。楚地不知秦地乱，南人空怪北人多。臣心未肯教迁鼎，天道还应欲止戈。否去泰来终可待，夜寒休唱饭牛歌。", "dynasty": "唐代", "author": "韦庄", "instruct": "七言律诗"}
{"title": "四禽吟 山鸡", "content": "自分皋林饮啄宜，犹怜锦绶锦毛衣。文华恐被虞罗妒，莫向山前照水飞。", "dynasty": "宋代", "author": "何梦桂", "instruct": "七言绝句"}
{"title": "以嗜酒爱风竹卜居此林泉为韵作十小诗", "content": "居千卿者三，至九卿者四。不博牛背眠，鹹酸信殊嗜。", "dynasty": "宋代", "author": "方岳", "instruct": "五言绝句"}
{"title": "夜雨", "content": "夜雨山草湿，爽籁杂枯木。闲吟竺仙偈，清绝过于玉。", "dynasty": "唐代", "author": "贯休", "instruct": "五言绝句"}
{"title": "月", "content": "魄依钩样小，扇逐汉机团。细影将圆质，人间几处看。", "dynasty": "唐代", "author": "薛涛", "instruct": "五言绝句"}
{"title": "病中", "content": "疏帘薄幔对青灯，鸜鹆喧喧自转更。风雨渺漫人卧病，地炉汤鼎更悲鸣。", "dynasty": "宋代", "author": "秦观", "instruct": "七言绝句"}
{"title": "少小", "content": "少小词场得浪名，白头文字总忘情。若非河岳驱排尽，定是烟花拨捩成。", "dynasty": "明代", "author": "汤显祖", "instruct": "七言绝句"}
{"title": "海棠", "content": "平山堂下花无数，看到海棠春好处。东君用意恼风光，迟日放开阴勒住。", "dynasty": "宋代", "author": "刘望之", "instruct": "七言绝句"}
{"title": "已亥杂诗", "content": "少年击剑更吹箫，剑气箫心一例消。谁分苍凉归棹后，万千哀乐集今朝。", "dynasty": "清代", "author": "龚自珍", "instruct": "七言绝句"}
{"title": "菊花", "content": "白白黄黄自岁寒，诗人但作菊花看。牡丹茉莉非吾事，自是时人被眼瞒。", "dynasty": "宋代", "author": "高翥", "instruct": "七言绝句"}
{"title": "寒夜", "content": "寒夜读书忘却眠，锦衾香尽炉无烟。美人含怒夺灯去，问郎知是几更天！", "dynasty": "清代", "author": "袁枚", "instruct": "七言绝句"}
{"title": "别友人后得书因以诗赠", "content": "前时送君去，挥手青门桥。路转不相见，犹闻马萧萧。今得出关书，行程日已遥。春还迟君至，共结芳兰苕。", "dynasty": "唐代", "author": "刘禹锡", "instruct": "五言律诗"}
{"title": "山居杂诗", "content": "树合秋生满，村荒暮景闲。虹收仍白雨，云动忽青山。", "dynasty": "元代", "author": "元好问", "instruct": "五言绝句"}
{"title": "新春", "content": "水乡清冷落梅风，正月雪消春信通。昨夜园林新得雨，杏梢争放晓来红。", "dynasty": "宋代", "author": "张耒", "instruct": "七言绝句"}
{"title": "落梅", "content": "自负孤高伴岁寒，玉堂茆舍一般看。顽风摧剥君知否，铁笛一声人倚栏。", "dynasty": "宋代", "author": "卢梅坡", "instruct": "七言绝句"}
{"title": "石桥", "content": "石桥庵下少徘徊，雪暗松林拨不开。坐久无人天向午，双乌飞上施生台。", "dynasty": "宋代", "author": "郭茂倩", "instruct": "七言绝句"}
{"title": "春词", "content": "山翠湖光似欲流，蜂声鸟思却堪愁。西施颜色今何在，但看春风百草头。", "dynasty": "唐代", "author": "元稹", "instruct": "七言绝句"}
{"title": "废宅", "content": "主人何处独裴回，流水自流花自开。若见故交皆散去，即应新燕不归来。入门缭绕穿荒竹，坐石逡巡染绿苔。应是曾经恶风雨，修桐半折损琴材。", "dynasty": "唐代", "author": "方干", "instruct": "七言律诗"}
{"title": "相和歌辞。江南曲", "content": "长乐花枝雨点消，江城日暮好相邀。春楼不闭葳蕤锁，绿水回通宛转桥。", "dynasty": "唐代", "author": "韩翃", "instruct": "七言绝句"}
{"title": "渔歌子", "content": "凉气萧萧坐久生。风吹败叶落闲庭。窗纸响，砌蛩吟。残月依依影半明。", "dynasty": "清代", "author": "沈士芳", "instruct": "七言绝句"}
{"title": "晓渡", "content": "小雨疏风转薄寒，驼裘貂帽过秦关。道逢一涧兵徒涉，赤胫相扶独厚颜。", "dynasty": "宋代", "author": "宗泽", "instruct": "七言绝句"}
{"title": "宛转行", "content": "宛转复宛转，宛转日几回。君肠鹿卢断，我肠车轮摧。", "dynasty": "明代", "author": "高启", "instruct": "五言绝句"}
{"title": "台州四诗", "content": "百病疮痍费抚摩，官供仍愧拙催科。自怜鞅掌成何事，赢得霜毛一倍多。", "dynasty": "宋代", "author": "尤袤", "instruct": "七言绝句"}
{"title": "醉人", "content": "不去奔波办过年，终朝酩酊步颠连。几声街爆轰难醒，那怕人来索酒钱。", "dynasty": "明代", "author": "徐渭", "instruct": "七言绝句"}
{"title": "雨中听邻家侍儿歌", "content": "客恨如酲何日醒，满空烟雨昼冥冥。垂帘竟日无余事，隔叶流莺独坐听。", "dynasty": "宋代", "author": "张嵲", "instruct": "七言绝句"}
{"title": "相和歌辞。陇西行", "content": "雪下阳关路，人稀陇戍头。封狐犹未翦，边将岂无羞。白草三冬色，黄云万里愁。因思李都尉，毕竟不封侯。", "dynasty": "唐代", "author": "耿湋", "instruct": "五言律诗"}
{"title": "咏史", "content": "和血淆骸赤洛阳，绮疏应共枕红妆。乾坤无地容何邓，何必舁尸赴许昌。", "dynasty": "宋代", "author": "陈普", "instruct": "七言绝句"}
{"title": "咏梅诗", "content": "梅含今春树，还临先日池。人怀前岁忆，花发故年枝。", "dynasty": "南北朝", "author": "萧绎", "instruct": "五言绝句"}
{"title": "甘园", "content": "小小蓬莱在水中，乾淳旧赏有遗踪。园林几换东风主，留得庭前御爱松。", "dynasty": "宋代", "author": "周密", "instruct": "七言绝句"}
{"title": "蚊", "content": "朋比趋炎态度轻，禦人口给屡憎人。虽然暗里能钻刺，贪不知几竟杀身。", "dynasty": "宋代", "author": "宋自逊", "instruct": "七言绝句"}
{"title": "句", "content": "忽然一曲称君心，破却中人百家产。城外平人驱欲尽，帐中犹打衮花球。", "dynasty": "唐代", "author": "陆海", "instruct": "七言绝句"}
{"title": "闺怨 / 怨诗", "content": "去年离别雁初归，今夜裁缝萤已飞。征客近来音信断，不知何处寄寒衣？", "dynasty": "唐代", "author": "张纮", "instruct": "七言绝句"}
{"title": "同安", "content": "城不能高甫及肩，临风搔首一怀贤。当时矮屋今存否，曾着文公住四年。", "dynasty": "宋代", "author": "刘克庄", "instruct": "七言绝句"}
{"title": "权舆", "content": "於我乎，夏屋渠渠，今也每食无余。于嗟乎，不承权舆！於我乎，每食四簋，今也每食不饱。于嗟乎，不承权舆！", "dynasty": "先秦", "author": "佚名", "instruct": "五言律诗"}
{"title": "乌塘", "content": "乌塘渺渺绿平堤，堤上行人各有携。试问春风何处好，辛夷如雪柘冈西。", "dynasty": "宋代", "author": "王安石", "instruct": "七言绝句"}
{"title": "素梅 二九", "content": "十月中原风景别，寒冰如地雪漫天。相逢尽说江南好，处处梅花压酒船。", "dynasty": "元代", "author": "王冕", "instruct": "七言绝句"}
{"title": "无题", "content": "十口相将泛巨川，来时暖热去凄然。关津若要知名姓，定是孤儿寡妇船。", "dynasty": "宋代", "author": "范仲淹", "instruct": "七言绝句"}
{"title": "咏雪", "content": "咏雪漫天坠，扑地飞，由占许多田地。冻杀吴民都是你！难道是国家祥瑞？", "dynasty": "元代", "author": "张鸣善", "instruct": "七言绝句"}
{"title": "八冬苦雨祷晴幸应刘若讷惠诗为贺因次其韵", "content": "酒难忘处能消日，雨不愁时任戴星。欲和新诗无好语，竹窗灯火夜晶荧。", "dynasty": "宋代", "author": "韩元吉", "instruct": "七言绝句"}
{"title": "溪行", "content": "疏钟度莽苍，远火耿微茫。岁暮水归壑，夜寒天霣霜。人生一虫臂，世路几羊肠？老大忘绳检，狂歌尽意长。", "dynasty": "宋代", "author": "陆游", "instruct": "五言律诗"}
{"title": "比目", "content": "夷吾深旨人须识，解使封山意不行。当日鱼盐如靡密，已无林放小关情。", "dynasty": "宋代", "author": "唐士耻", "instruct": "七言绝句"}
{"title": "古意", "content": "妾自梦香闺，忘郎在远道。不惯别离情，回身向空抱。", "dynasty": "清代", "author": "袁枚", "instruct": "五言绝句"}
{"title": "二老雪行图", "content": "雪明万仞邺西山，杖履平生几往还。满眼京尘空对画，何时真似两翁閒。", "dynasty": "金朝", "author": "李澥", "instruct": "七言绝句"}
{"title": "本事诗", "content": "丈室番茶手自煎，语深香冷涕潸然。生身阿母无情甚，为向摩耶问夙缘。", "dynasty": "近代", "author": "苏曼殊", "instruct": "七言绝句"}
{"title": "荷池", "content": "小池岁晚石泉寒，荷叶低垂绿柄乾。一似渔人暮归後，败蘘破笠挂鱼竿。", "dynasty": "宋代", "author": "杨万里", "instruct": "七言绝句"}
{"title": "题屏", "content": "呢喃燕子语梁间，底事来惊梦里闲。说与旁人浑不解，杖藜携酒看芝山。", "dynasty": "宋代", "author": "刘季孙", "instruct": "七言绝句"}
{"title": "乐天", "content": "众评白傅谥，谁得乐天心。小太宗英主，临朝谥醉吟。", "dynasty": "宋代", "author": "刘克庄", "instruct": "五言绝句"}
{"title": "栾城", "content": "颓垣破屋古城边，客传萧寒爨不烟。明府牙绯危受杖，栾城风物一凄然！", "dynasty": "宋代", "author": "范成大", "instruct": "七言绝句"}
{"title": "早秋山中作", "content": "荣枯无路入千峰，肥遁谁谐此志同。司寇亦曾遭鲁黜，步兵何事哭途穷。桧松瘦健滴秋露，户牖虚明生晚风。山思更清人影绝，陇云飞入草堂中。", "dynasty": "唐代", "author": "李山甫", "instruct": "七言律诗"}
{"title": "行田", "content": "屋头乌柏午阴密，牛与牧童相对眠。不是官中催税急，十年前已学耕田。", "dynasty": "宋代", "author": "方岳", "instruct": "七言绝句"}
{"title": "汉州", "content": "比侬初到汉州城，郭邑楼台触目惊。松桂影中旌旆色，芰荷风里管弦声。人心不似经离乱，时运还应却太平。十日醉眠金雁驿，临岐无恨脸波横。", "dynasty": "唐代", "author": "韦庄", "instruct": "七言律诗"}
{"title": "杂兴", "content": "蛟鳄垂涎历畏涂，如今欢喜去携锄。一生患难休回首，疋似元符曾上书。", "dynasty": "宋代", "author": "陆游", "instruct": "七言绝句"}
{"title": "湖上", "content": "湖上烟光九月天，于今墟落古西偏。风波罢后汀洲静，两两凫鹥曝翅眠。", "dynasty": "宋代", "author": "宋祁", "instruct": "七言绝句"}
{"title": "不出院楚公（自三衢至江西作）", "content": "一自禅关闭，心猿日渐驯。不知城郭路，稀识市朝人。履带阶前雪，衣无寺外尘。却嫌山翠好，诗客往来频。", "dynasty": "唐代", "author": "韦庄", "instruct": "五言律诗"}
{"title": "己亥杂诗 其二○三", "content": "君家先茔邓尉侧，佳木生之杂绀碧。不看人间顷刻花，他年管领风云色。", "dynasty": "清代", "author": "龚自珍", "instruct": "七言绝句"}
{"title": "四叠", "content": "宋台未了又齐台，有房应难障彦回。岁晚玉人在空谷，何曾羞面见人来。", "dynasty": "宋代", "author": "刘克庄", "instruct": "七言绝句"}
{"title": "读唐人及半山诗", "content": "不分唐人与半山，无端横欲割诗坛。半山便遣能参透，犹有唐人是一关。", "dynasty": "宋代", "author": "杨万里", "instruct": "七言绝句"}
{"title": "囊萤", "content": "残星数点照科斗，此事分明属后生。记得年时头未雪，夜窗不觉又三更。", "dynasty": "宋代", "author": "薛嵎", "instruct": "七言绝句"}
{"title": "戏作", "content": "乞我百万金，封我异姓王。不如独悟时，大笑放清狂。", "dynasty": "唐代", "author": "皎然", "instruct": "五言绝句"}
{"title": "郊野戏题", "content": "竹巷溪桥天气凉，荷开稻熟村酒香。唯忧野叟相回避，莫道侬家是汉郎。", "dynasty": "唐代", "author": "郑谷", "instruct": "七言绝句"}
{"title": "郿坞", "content": "衣中甲厚行何惧，坞里金多退足凭。毕竟英雄谁得似，脐脂自照不须灯。", "dynasty": "宋代", "author": "苏轼", "instruct": "七言绝句"}
{"title": "隋堤", "content": "种柳开河为胜游，堤前常使路人愁。阴埋野色万条思，翠束寒声千里秋。西日至今悲兔苑，东波终不反龙舟。远山应见繁华事，不语青青对水流。", "dynasty": "唐代", "author": "秦韬玉", "instruct": "七言律诗"}
{"title": "贫女吟", "content": "尘压鸳鸯废锦机，满头空插丽春枝。东邻舞妓多金翠，笑剪灯花学画眉。", "dynasty": "唐代", "author": "郑谷", "instruct": "七言绝句"}
{"title": "能画", "content": "能画毛延寿，投壶郭舍人。每蒙天一笑，复似物皆春。政化平如水，皇恩断若神。时时用抵戏，亦未杂风尘。", "dynasty": "唐代", "author": "杜甫", "instruct": "五言律诗"}
{"title": "咏史", "content": "崩奔尧后一孤儿，蹠狗成群共肆欺。贾诩未投曹操日，自为汉贼已多时。", "dynasty": "宋代", "author": "陈普", "instruct": "七言绝句"}
{"title": "内状诗寄杨、白二员外（时知制诰）", "content": "天门暗辟玉琤鍧，昼送中枢晓禁清。彤管内人书细腻，金奁御印篆分明。冲街不避将军令，跋敕兼题宰相名。南省郎官谁待诏，与君将向世间行。", "dynasty": "唐代", "author": "元稹", "instruct": "七言律诗"}
{"title": "赐齐州李希遇诗", "content": "少饮欺心酒，休贪不义财。福因慈善得，祸向巧奸来。", "dynasty": "唐代", "author": "吕岩", "instruct": "五言绝句"}
{"title": "恭睹宸制花落尤艳之句自古诗人未有形容及此者使落花不与草木俱委可见天地大德之心小臣不量芜颣仰赓宸韵", "content": "春事匆匆绿渐秾，林花铺绣晓烟中。如何捲上黄金阙，许作华裀舞阆风。", "dynasty": "宋代", "author": "曹勋", "instruct": "七言绝句"}
{"title": "春游", "content": "沈家园里花如锦，半是当年识放翁。也信美人终作土，不堪幽梦太匆匆。", "dynasty": "宋代", "author": "陆游", "instruct": "七言绝句"}
{"title": "闺怨", "content": "白袷行人又远游，日斜空上映花楼。愁丝堕絮相逢著，绊惹春风卒未休。", "dynasty": "唐代", "author": "陆龟蒙", "instruct": "七言绝句"}
{"title": "湖阔", "content": "楚色笼青草，秋风洗洞庭。夕霏生水寺，初月尽云汀。棹响来空阔，渔歌发杳冥。欲浮阑下艇，一到斗牛星。", "dynasty": "唐代", "author": "李群玉", "instruct": "五言律诗"}
{"title": "韩信", "content": "贫贱侵凌富贵骄，功名无复在刍荛。将军北面师降虏，此事人间久寂寥。", "dynasty": "宋代", "author": "王安石", "instruct": "七言绝句"}
{"title": "小北厅闲题", "content": "冷曹孤宦本相宜，山在墙南落照时。洗竹浇莎足公事，一来赢写一联诗。", "dynasty": "唐代", "author": "郑谷", "instruct": "七言绝句"}
{"title": "鉴湖月夜行舟", "content": "湖光如鉴月如圭，月下湖中两桨飞。鹤氅四垂冰骨爽，夜深疑自广寒归。", "dynasty": "宋代", "author": "林槩", "instruct": "七言绝句"}
{"title": "闲居", "content": "柳色惊心事，春风厌索居。方知一杯酒，犹胜百家书。", "dynasty": "唐代", "author": "高适", "instruct": "五言绝句"}
{"title": "村居", "content": "草长莺飞二月天，拂堤杨柳醉春烟。儿童散学归来早，忙趁东风放纸鸢。", "dynasty": "清代", "author": "高鼎", "instruct": "七言绝句"}
{"title": "熊", "content": "导洛宜阳右，乘春别馆前。昭仪忠汉日，太傅翊周年。列射三侯满，兴师七步旋。莫言舒紫褥，犹异饮清泉。", "dynasty": "唐代", "author": "李峤", "instruct": "五言律诗"}
{"title": "折杨柳歌", "content": "居辽四十年，生儿十岁许。偶听故乡音，问爷此何语。", "dynasty": "清代", "author": "许虬", "instruct": "五言绝句"}
{"title": "山中吟", "content": "西风凉萧萧，雁过秋空高。时有岩桂发，落叶飞长皋。", "dynasty": "宋代", "author": "陈允平", "instruct": "五言绝句"}
{"title": "菊图", "content": "锦里先生日晏眠，客来高论坐无毡。酒资尽在东篱下，散贮黄金万斛钱。", "dynasty": "明代", "author": "唐寅", "instruct": "七言绝句"}
{"title": "疲马", "content": "疲马不畏鞭，暮途知几千。当须量马力，始得君马全。", "dynasty": "宋代", "author": "梅尧臣", "instruct": "五言绝句"}
{"title": "曼倩辞", "content": "十八年来堕世间，瑶池归梦碧桃闲。如何汉殿穿针夜，又向窗中觑阿环。", "dynasty": "唐代", "author": "李商隐", "instruct": "七言绝句"}
{"title": "雨", "content": "西北云肤起，东南雨足来。灵童出海见，神女向台回。斜影风前合，圆文水上开。十旬无破块，九土信康哉。", "dynasty": "唐代", "author": "李峤", "instruct": "五言律诗"}
{"title": "三月晦日偶题", "content": "节物相催各自新，痴心儿女挽留春。芳菲歇去何须恨，夏木阴阴正可人。", "dynasty": "宋代", "author": "秦观", "instruct": "七言绝句"}
{"title": "蔷薇", "content": "万卉春风度，繁花夏景长。馆娃人尽醉，西子始新妆。", "dynasty": "唐代", "author": "吴融", "instruct": "五言绝句"}
{"title": "春日行", "content": "鶗鴂初鸣洲渚满，龙蛇洗鳞春水暖。病多欲问山寺僧，湖上人传石桥断。", "dynasty": "唐代", "author": "陈陶", "instruct": "七言绝句"}
{"title": "书诗隐何元仲诗卷", "content": "歌舞纯周雅，风流见忧时。可能供痛饮，无畏误雌霓。", "dynasty": "宋代", "author": "廖行之", "instruct": "五言绝句"}
{"title": "种芥", "content": "不论青紫已离离，烟湿春畦手自治。一笑摩挲空洞腹，是间尽纳几须弥。", "dynasty": "宋代", "author": "方岳", "instruct": "七言绝句"}
{"title": "新正雪行宛陵道中", "content": "山转劳劳且莫论，双羊风雪正销魂。一杯小贳茅柴酒，身在梅花溪上村。", "dynasty": "清代", "author": "田榕", "instruct": "七言绝句"}
{"title": "同洵芳航海作", "content": "浊浪翻天地，微躯付海风。恨他精卫鸟，衔石竟无功。", "dynasty": "清代", "author": "来季奴", "instruct": "五言绝句"}
{"title": "杂歌谣辞。邯郸郭公辞", "content": "金笳悲故曲，玉座积深尘。言是邯郸伎，不易邺城人。青苔竟埋骨，红粉自伤神。唯有漳河柳，还向旧营春。", "dynasty": "唐代", "author": "温庭筠", "instruct": "五言律诗"}
{"title": "殊不恶斋秋晚闲吟五绝", "content": "旁若无人鼠饮砚，麾之不去蝇登盘。天凉睡起枕痕暖，日晚慵来香字寒。", "dynasty": "宋代", "author": "范成大", "instruct": "七言绝句"}
{"title": "壕上", "content": "壕上朝来眼顿明，小风浅水写秋清。新露杀尽萍萍草，放出靴纹水面生。", "dynasty": "宋代", "author": "杨万里", "instruct": "七言绝句"}
{"title": "虎溪", "content": "水本无心作浪波，经行偶与石相磨。不须更问桥安否？唤取于菟载我过。", "dynasty": "宋代", "author": "范成大", "instruct": "七言绝句"}
{"title": "乡郡杂诗", "content": "百年乔木郁苍苍，耆老风流赵与杨。为向榆关使君道，郡中合有二贤堂。", "dynasty": "金朝", "author": "元好问", "instruct": "七言绝句"}
{"title": "辞本州教官", "content": "年近古稀有，不易升此堂。他日留泉下，须留姓氏香。", "dynasty": "宋代", "author": "王致", "instruct": "五言绝句"}
{"title": "咏鸦", "content": "缁衣每每浸寒深，不屑凋萧顾自吟。俗耳总嫌听呱噪，焉知声外等闲心。", "dynasty": "当代", "author": "崔荣江", "instruct": "七言绝句"}
{"title": "早起", "content": "佛香才了换儒巾，身是人间自在身。一路野花清养目，半沟流水静怡神。", "dynasty": "宋代", "author": "周文璞", "instruct": "七言绝句"}
{"title": "行次昭应县道上，送户部李郎中充昭义攻讨", "content": "将军大旆扫狂童，诏选名贤赞武功。暂逐虎牙临故绛，远含鸡舌过新丰。鱼游沸鼎知无日，鸟覆危巢岂待风。早勒勋庸燕石上，伫光纶綍汉廷中。", "dynasty": "唐代", "author": "李商隐", "instruct": "七言律诗"}
{"title": "目昏诗", "content": "壮岁漂沦懒读书，老忘休歇欲何如。夜窗不复留灯火，眼食齁齁一任渠。", "dynasty": "宋代", "author": "陈瓘", "instruct": "七言绝句"}
{"title": "答皇甫十六侍御北归留别作", "content": "正当楚客伤春地，岂是骚人道别时。俱徇空名嗟欲老，况将行役料前期。劳生多故应同病，羸马单车莫自悲。明日相望隔云水，解颜唯有袖中诗。", "dynasty": "唐代", "author": "独孤及", "instruct": "七言律诗"}
{"title": "巫山庙上下数十里有乌鸢无数取食于行舟之上", "content": "群飞来去噪行人，得食无忧便可驯。江上饥乌无足怪，野鹰何事亦频频。", "dynasty": "宋代", "author": "苏轼", "instruct": "七言绝句"}
{"title": "赤壁", "content": "折戟沉沙铁未销，自将磨洗认前朝。东风不与周郎便，铜雀春深锁二乔。", "dynasty": "唐代", "author": "杜牧", "instruct": "七言绝句"}
{"title": "山居", "content": "归来青壁下，又见满篱霜。转觉琴斋静，闲从菊地荒。山泉共鹿饮，林果让僧尝。时复收新药，随云过石梁。", "dynasty": "唐代", "author": "朱庆馀", "instruct": "五言律诗"}
{"title": "古寺", "content": "古寺春馀日半斜，竹风萧爽胜人家。花时不到有花院，意在寻僧不在花。", "dynasty": "唐代", "author": "元稹", "instruct": "七言绝句"}
{"title": "将谒延庐州行至板桥忽病而止复还建康以五诗", "content": "袖诗已失天津面，路返新林病岂期。一见可能难若此，定繇或使岂人为。", "dynasty": "宋代", "author": "赵蕃", "instruct": "七言绝句"}
{"title": "小池", "content": "荷锸庭中破嫩苔，清沟一派引泉来。剪刀草长浮萍合，无数游鱼去复回。", "dynasty": "宋代", "author": "陆游", "instruct": "七言绝句"}
{"title": "见志", "content": "去岁买琴不与价，今年沽酒未还钱。门前债主雁行立，屋里醉人鱼贯眠。", "dynasty": "唐代", "author": "李播", "instruct": "七言绝句"}
{"title": "双溪途中作", "content": "下双溪接顶双溪，两岸秋风槲叶低。莫道渔船无泊处，桃花三月认前堤。", "dynasty": "清代", "author": "黄学海", "instruct": "七言绝句"}
{"title": "水鸟", "content": "烟为行止水为家，两两三三睡暖沙。为谢离鸾兼别鹄，如何禁得向天涯。", "dynasty": "唐代", "author": "吴融", "instruct": "七言绝句"}
{"title": "泊雁", "content": "泊雁鸣深渚，收霞落晚川。柝随风敛阵，楼映月低弦。漠漠汀帆转，幽幽岸火然。壑危通细路，沟曲绕平田。", "dynasty": "唐代", "author": "戴叔伦", "instruct": "五言律诗"}
{"title": "苦吟", "content": "河薄星疏雪月孤，松枝清气入肌肤。因知好句胜金玉，心极神劳特地无。", "dynasty": "唐代", "author": "贯休", "instruct": "七言绝句"}
{"title": "赠僧", "content": "不羡王公与贵人，唯将云鹤自相亲。闲来石上观流水，欲洗禅衣未有尘。", "dynasty": "唐代", "author": "李洞", "instruct": "七言绝句"}
{"title": "春余", "content": "春余白发日萧萧，无复当年湖海豪。为吏应须长孙子，裁诗要及九牛腰。", "dynasty": "宋代", "author": "张嵲", "instruct": "七言绝句"}
{"title": "送行", "content": "野塘飞扑柳花新，想见城边已暮春。十载尚馀如许话，不堪风雨送行人。", "dynasty": "明代", "author": "王邦畿", "instruct": "七言绝句"}
{"title": "闲居", "content": "剪叶霜风劲，关门谢远游。深村梅映雪，前浦水明楼。", "dynasty": "宋代", "author": "陆游", "instruct": "五言绝句"}
{"title": "悯旱", "content": "正要雨时须不雨，已成灾处更成灾。如何百谷欲焦烂，遍地止存蒿与莱。", "dynasty": "宋代", "author": "邵雍", "instruct": "七言绝句"}
{"title": "春晴", "content": "莫春已办曾点服，急雨又垫林宗巾。一晴政为吾辈设，速载家酿羞廚珍。", "dynasty": "宋代", "author": "曾几", "instruct": "七言绝句"}
{"title": "书事", "content": "打鼓行船未有期，恰如江上阻风时。诗中一段闲公事，幸不妨人吃荔枝。", "dynasty": "宋代", "author": "戴复古", "instruct": "七言绝句"}
{"title": "闲眠", "content": "暖床斜卧日曛腰，一觉闲眠百病销。尽日一餐茶两碗，更无所要到明朝。", "dynasty": "唐代", "author": "白居易", "instruct": "七言绝句"}
{"title": "漫述", "content": "楚洒何忍沉清客，周粟安能活饿夫。慨想前修千古事，孤忠高义后来无。", "dynasty": "宋代", "author": "黄庚", "instruct": "七言绝句"}
{"title": "夏至日作", "content": "璿枢无停运，四序相错行。寄言赫曦景，今日一阴生。", "dynasty": "唐代", "author": "权德舆", "instruct": "五言绝句"}
{"title": "鸥", "content": "海上轻鸥何处寻？烟波万里信浮沉。今朝忽向船头见，消尽平生得丧心。", "dynasty": "宋代", "author": "陆游", "instruct": "七言绝句"}
{"title": "还杜子野诗卷", "content": "老眠昏花废课程，小窗久矣断书声。夜来忽得君诗卷，自起挑灯读到明。", "dynasty": "宋代", "author": "刘克庄", "instruct": "七言绝句"}
{"title": "九日", "content": "重阳寒寺满秋梧，客在南楼顾老夫。步蹇强登游藻井，发稀那更插茱萸。横空过雨千峰出，大野新霜万叶枯。更望尊中菊花酒，殷勤能得几回沽。", "dynasty": "唐代", "author": "耿湋", "instruct": "七言律诗"}
{"title": "再和", "content": "我有嘉宾宴乍欢，画帘纹细凤双盘。影笼沼沚修篁密，声透笙歌羯鼓干。散后便依书箧寐，渴来潜想玉壶寒。樱桃零落红桃媚，更俟旬馀共醉看。", "dynasty": "唐代", "author": "韩偓", "instruct": "七言律诗"}
{"title": "镇远山行杂感", "content": "重安江上重安驿，不见当年旧石桥。赤足短裙红蔽膝，趁墟日午有花苗。", "dynasty": "近代", "author": "蒋士超", "instruct": "七言绝句"}
{"title": "嘲猫", "content": "斑虎皮毛洁且新，绣裀娇睡似亲人。梁间纵鼠浑地策，门外攘鸡太不仁。", "dynasty": "宋代", "author": "姚勉", "instruct": "七言绝句"}
{"title": "马上作", "content": "南北驱驰报主情，江花边草笑平生。一年三百六十日，多是横戈马上行。", "dynasty": "明代", "author": "戚继光", "instruct": "七言绝句"}
{"title": "句", "content": "爱山如爱酒，畏暑如畏虎。出门寻旧游，缺月四更吐。", "dynasty": "宋代", "author": "欧阳鈇", "instruct": "五言绝句"}
{"title": "伯父《送先人下第归蜀》诗云︰人稀野店休安", "content": "月明穿破裘，霜气涩孤剑。归来闭户坐，默数来时店。", "dynasty": "宋代", "author": "苏轼", "instruct": "五言绝句"}
{"title": "琴友", "content": "金玉声清圆，鸾凤势翔舞。重是古人风，勿效儿女语。", "dynasty": "宋代", "author": "李吕", "instruct": "五言绝句"}
{"title": "忆旧", "content": "早年京洛识前辈，晚景江湖无故人。难与儿童谈旧事，夜攀庭树数星辰。", "dynasty": "宋代", "author": "朱敦儒", "instruct": "七言绝句"}
{"title": "村翁", "content": "茅茨西日暖，翁媪自相依。不识鸳鸯意，双双作伴飞。", "dynasty": "宋代", "author": "姜特立", "instruct": "五言绝句"}
{"title": "偶题", "content": "古来名下岂虚为，李白颠狂自称时。唯恨世间无贺老，谪仙长在没人知。", "dynasty": "唐代", "author": "张祜", "instruct": "七言绝句"}
{"title": "晋门。再吟", "content": "君人为理在安民，论道求贤德自新。经国远图无所问，何曾言指一何神。", "dynasty": "唐代", "author": "周昙", "instruct": "七言绝句"}
{"title": "涧户", "content": "涧户芳烟接水村，乱来归得道仍存。数竿新竹当轩上，不羡侯家立戟门。", "dynasty": "唐代", "author": "司空图", "instruct": "七言绝句"}
{"title": "瓶花", "content": "点检春风事，瓶花最可怜。本根不知处，犹自向人妍。", "dynasty": "宋代", "author": "李云岩", "instruct": "五言绝句"}
{"title": "又赠何记室诗", "content": "刻猴虽言巧，辩对今知章。且欣共卮酒，勿道滥衣裳。", "dynasty": "南北朝", "author": "江革", "instruct": "五言绝句"}
{"title": "荷花", "content": "美艳向人花灼灼，青圆如鉴叶田田。月明徙倚阑干处，细得真香忆去年。", "dynasty": "宋代", "author": "郑刚中", "instruct": "七言绝句"}
{"title": "晚归", "content": "学省归来门巷秋，伴眠书史满床头。低云漠漠梧桐晚，屏上江山亦解愁。", "dynasty": "宋代", "author": "张耒", "instruct": "七言绝句"}
{"title": "江上", "content": "古岸萧萧闻去雁，平芜杳杳更斜晖。空江极目望不尽，枫叶半红人未归。", "dynasty": "宋代", "author": "寇准", "instruct": "七言绝句"}
{"title": "卧龙", "content": "角莹纤琼鳞粲金，拥珠闲卧紫渊深。时来天地云雷举，起作人间救旱霖。", "dynasty": "宋代", "author": "朱淑真", "instruct": "七言绝句"}
{"title": "秋日", "content": "反照入闾巷，忧来与谁语。古道无人行，秋风动禾黍。", "dynasty": "唐代", "author": "耿湋", "instruct": "五言绝句"}
{"title": "李友山索诗卷汀州急递到昭武", "content": "清时无事更年丰，两地风光诗咏中。可是山前无警报，旗铃千里递诗筒。", "dynasty": "宋代", "author": "戴复古", "instruct": "七言绝句"}
{"title": "金陵歌", "content": "花发台城苑殿荒，六朝遗事使人伤。翠华想像宸游处，碧草萋萋辇路长。", "dynasty": "明代", "author": "袁袠", "instruct": "七言绝句"}
{"title": "偈", "content": "白银世界金色身，情与非情共一真。明暗尽时俱不照，日轮午后示全身。", "dynasty": "宋代", "author": "释省念", "instruct": "七言绝句"}
{"title": "听雨（一作司空图诗）", "content": "半夜思家睡里愁，雨声落落屋檐头。照泥星出依前黑，淹烂庭花不肯休。", "dynasty": "唐代", "author": "王建", "instruct": "七言绝句"}
{"title": "寄友", "content": "并行沿堤步晚晴，野香牵引过林坰。谁知却是江南梦，寻到西曹夜直厅。", "dynasty": "元代", "author": "高克恭", "instruct": "七言绝句"}
{"title": "野望", "content": "一天秋色冷晴湾，无数峰峦远近间。闲上山来看野水，忽于水底见青山。", "dynasty": "宋代", "author": "翁卷", "instruct": "七言绝句"}
{"title": "新秋以窗里人将老门前树欲秋为韵作小诗", "content": "野艇千钱买，明当泛渺茫。但能容一榼，家具不须将。", "dynasty": "宋代", "author": "陆游", "instruct": "五言绝句"}
{"title": "素梅 五五", "content": "马迹山前大树梅，千花万花如雪开。满载扬州秋露白，玉箫吹过太湖来。", "dynasty": "元代", "author": "王冕", "instruct": "七言绝句"}
{"title": "送僧", "content": "才年七岁便从师，犹说辞家学佛迟。新劚松萝还不住，爱寻云水拟何之。孤溪雪满维舟夜，叠嶂猿啼过寺时。鸟道泷湫悉行后，岂将翻译负心期。", "dynasty": "唐代", "author": "黄滔", "instruct": "七言律诗"}
{"title": "柳絮", "content": "二月杨花轻复微，春风摇荡惹人衣。他家本是无情物，一任南飞又北飞。", "dynasty": "唐代", "author": "薛涛", "instruct": "七言绝句"}
{"title": "塞下", "content": "夜战桑干北，秦兵半不归。朝来有乡信，犹自寄征衣。", "dynasty": "唐代", "author": "许浑", "instruct": "五言绝句"}
{"title": "合浦愈上人以诗名岭外将访道南岳留诗壁上云", "content": "孤云出岫岂求伴，锡杖凌空自要飞。为问庭松尚西指，不知老壮几年归。", "dynasty": "宋代", "author": "苏轼", "instruct": "七言绝句"}
{"title": "灞陵道中作", "content": "春桥南望水溶溶，一桁晴山倒碧峰。秦苑落花零露湿，灞陵新酒拨醅浓。青龙夭矫盘双阙，丹凤褵褷隔九重。万古行人离别地，不堪吟罢夕阳钟。", "dynasty": "唐代", "author": "韦庄", "instruct": "七言律诗"}
{"title": "七夕", "content": "一道鹊桥横渺渺，千声玉佩过玲玲。别离还有经年客，怅望不如河鼓星。", "dynasty": "唐代", "author": "徐凝", "instruct": "七言绝句"}
{"title": "洛阳春吟", "content": "洛阳人惯见奇葩，桃李花开未当花。须是牡丹花盛发，满城方始乐无涯。", "dynasty": "宋代", "author": "邵雍", "instruct": "七言绝句"}
{"title": "谢潘寿卿惠笺并诗", "content": "饷厚东阳一万番，从今难放笔头閒。新诗正与花笺似，文彩纵横咳唾间。", "dynasty": "宋代", "author": "王之道", "instruct": "七言绝句"}
{"title": "咏舞", "content": "低身锵玉珮，举袖拂罗衣。对檐疑燕起，映雪似花飞。", "dynasty": "唐代", "author": "萧德言", "instruct": "五言绝句"}
{"title": "拒霜", "content": "满庭黄叶舞西风，天地方收肃杀功。何事独蒙青女力，墙头催放数苞红。", "dynasty": "宋代", "author": "陆游", "instruct": "七言绝句"}
{"title": "寓兴", "content": "桃李有奇质，樗栎无妙姿。皆承庆云沃，一种春风吹。美恶苟同归，喧嚣徒尔为。相将任玄造，聊醉手中卮。", "dynasty": "唐代", "author": "欧阳詹", "instruct": "五言律诗"}
{"title": "送僧", "content": "道了亦未了，言闲今且闲。从来无住处，此去向何山。片石树阴下，斜阳潭影间。请师留偈别，恐不到人寰。", "dynasty": "唐代", "author": "杜荀鹤", "instruct": "五言律诗"}
{"title": "晓行", "content": "旅舍寒衾拥寂寥，无端一梦到渔樵。醒来仍是风尘客，残月清霜过野桥。", "dynasty": "清代", "author": "高龄", "instruct": "七言绝句"}
{"title": "台历", "content": "台历传闻两建寅，放灯时候始鞭春。不愁穷腊梅开晚，豫喜年来麦食新。", "dynasty": "宋代", "author": "刘克庄", "instruct": "七言绝句"}
{"title": "春事", "content": "阳坡春事已全动，阴谷余寒容未收。花雨一番成蝶梦，柳风十日看莺流。", "dynasty": "宋代", "author": "陈杰", "instruct": "七言绝句"}
{"title": "九宫山", "content": "真人何人结幽栖，累世奎光焕紫泥。日月高奔黄道近，衡庐傍出玉绳低。", "dynasty": "宋代", "author": "谢枋得", "instruct": "七言绝句"}
{"title": "偶题", "content": "檐雨初乾团扇风，夕阳芳树绿葱葱。蕉心榴萼俱无赖，要与春衫相并红。", "dynasty": "宋代", "author": "范成大", "instruct": "七言绝句"}
{"title": "秋兴", "content": "七尺经霜翠竹竿，斩来石壁钓江湍。丝头垂下骊龙口，掣得明珠似月寒。", "dynasty": "宋代", "author": "汪莘", "instruct": "七言绝句"}
{"title": "琴曲歌辞。湘妃怨", "content": "二妃怨处云沉沉，二妃哭处湘水深。商人酒滴庙前草，萧飒风生斑竹林。", "dynasty": "唐代", "author": "陈羽", "instruct": "七言绝句"}
{"title": "五星", "content": "五纬煌煌聚在秦，项王称霸沛公臣。谁知四百年天下，已属宽仁大度人。", "dynasty": "宋代", "author": "谢枋得", "instruct": "七言绝句"}
{"title": "二叠", "content": "锦囊玉笛昔追从，度曲联诗雪月中。老对梅花无意味，欠诗欠笛欠花翁。", "dynasty": "宋代", "author": "刘克庄", "instruct": "七言绝句"}
{"title": "咏兔丝诗", "content": "轻丝既难理。细缕竟无织。烂熳已万条。连绵复一色。安根不可知。萦心终不测。所贵能卷舒。伊用蓬生直。", "dynasty": "南北朝", "author": "谢朓", "instruct": "五言律诗"}
{"title": "本事诗", "content": "九年面壁成空相，持锡归来悔晤卿。我本负人今巳矣，任他人作乐中筝。", "dynasty": "近代", "author": "苏曼殊", "instruct": "七言绝句"}
{"title": "临风叹", "content": "芙蓉楼中饮君酒，骊驹结言春杨柳。豫章花落不见归，一望东风堪白首。", "dynasty": "唐代", "author": "陈陶", "instruct": "七言绝句"}
{"title": "句", "content": "思酸寒雁断，淅沥秋树空。渔阳燕旧都，美女花不如。", "dynasty": "唐代", "author": "沈如筠", "instruct": "五言绝句"}
{"title": "秋望", "content": "辉辉江日已沉西，隐约余红泛渺瀰。却上松冈望秋色，偶逢僧话立多时。", "dynasty": "宋代", "author": "刘子翚", "instruct": "七言绝句"}
{"title": "乐府", "content": "妾心如镜面，一规秋水清。郎心如镜背，磨杀不分明。", "dynasty": "宋代", "author": "许棐", "instruct": "五言绝句"}
{"title": "燕居", "content": "秋斋膏沐暇，旭日照轩墀。露重芭蕉叶，香凝橘柚枝。简书随吏散，宝骑与僧期。报国得何力，流年已觉衰。", "dynasty": "唐代", "author": "羊士谔", "instruct": "五言律诗"}
{"title": "聊城", "content": "刃血攻聊已越年，竟凭儒术罢戈鋋。田单漫逞烧牛计，一箭终输鲁仲连。", "dynasty": "唐代", "author": "汪遵", "instruct": "七言绝句"}
{"title": "晚步", "content": "陋巷贫疑本姓颜，晚来闲步出林间。数声长笛吹沈日，一片残云点破山。岛寺渐疏敲石磬，渔家方半掩柴关。迟回从此搜吟久，待得溪头月上还。", "dynasty": "唐代", "author": "姚揆", "instruct": "七言律诗"}
{"title": "咏琴", "content": "昔在龙门侧，谁想凤鸣时。雕琢今为器，宫商不自持。巴人缓疏节，楚客弄繁丝。欲作高张引，翻成下调悲。", "dynasty": "唐代", "author": "刘允济", "instruct": "五言律诗"}
{"title": "二月二十九日作", "content": "屋头澜翻闻布谷，惊怪儿童问饧粥。争向衡门插柳条，要遣老子知炊熟。", "dynasty": "宋代", "author": "吴则礼", "instruct": "七言绝句"}
{"title": "午枕", "content": "三杯未醒复三杯，醉眼朦胧劈不开。急办藤床并竹枕，要随蝴蝶到蓬莱。", "dynasty": "宋代", "author": "华岳", "instruct": "七言绝句"}
{"title": "伤春", "content": "准拟今春乐事浓，依然枉却一东风。年年不带看花眼，不是愁中即病中。", "dynasty": "宋代", "author": "杨万里", "instruct": "七言绝句"}
{"title": "和集贤侯学士分司丁侍御秋日雨霁之作", "content": "洛岸秋晴夕照长，凤楼龙阙倚清光。玉泉山净云初散，金谷树多风正凉。席上客知蓬岛路，坐中寒有柏台霜。多惭十载游梁士，却伴宾鸿入帝乡。", "dynasty": "唐代", "author": "韦庄", "instruct": "七言律诗"}
{"title": "荒园", "content": "荒围午日照青芜，树罅鸣鸠相应呼。一片阴云送山雨，渐渐新麦地亲锄。", "dynasty": "宋代", "author": "张耒", "instruct": "七言绝句"}
{"title": "秋阴", "content": "漠漠寒烟暗蓼汀，江涵雁影不分明。一天暝色迷清书，云阁西风雨未成。", "dynasty": "宋代", "author": "黄庚", "instruct": "七言绝句"}
{"title": "谢朱鹤皋招饮四诗", "content": "六年奔走汗颜红，此日行吟两袖风。俗虑湔磨有诗册，净看明月照常空。", "dynasty": "宋代", "author": "曹彦约", "instruct": "七言绝句"}
{"title": "漫书", "content": "胸怀平日窗八达，伎俩只今龟六藏。唯有閒情如老菊，寒花自信晚能香。", "dynasty": "金朝", "author": "李澥", "instruct": "七言绝句"}
{"title": "梅雨", "content": "浑开又密望中迷，乳燕归迟粉竹低。扑地暗来飞野马，舞风斜去散醯鸡。初从滴沥妨琴榭，渐到潺湲绕药畦。少傍海边飘泊处，中庭自有两犁泥。", "dynasty": "唐代", "author": "吴融", "instruct": "七言律诗"}
{"title": "春秋战国门再吟", "content": "走敌存亡义有余，全由雄勇与英谟。但如公子能交结，朱亥侯嬴何代无。", "dynasty": "唐代", "author": "周昙", "instruct": "七言绝句"}
{"title": "题金相寺净照轩诗", "content": "净是净空空即色，照应照物物非心。请看窗外一轮月，正在碧潭千丈深。", "dynasty": "宋代", "author": "辛弃疾", "instruct": "七言绝句"}
{"title": "秋夜", "content": "中庭淡月照三更，白露洗空河汉明。莫遣西风吹叶尽，却愁无处着秋声。", "dynasty": "宋代", "author": "陈与义", "instruct": "七言绝句"}
{"title": "三月", "content": "辛夷才谢小桃发，蹋青过后寒食前。四时最好是三月，一去不回唯少年。吴国地遥江接海，汉陵魂断草连天。新愁旧恨真无奈，须就邻家瓮底眠。", "dynasty": "唐代", "author": "韩偓", "instruct": "七言律诗"}
{"title": "早春", "content": "西村一抹烟，柳弱小桃妍。要识春风处，先生拄杖前。", "dynasty": "宋代", "author": "陆游", "instruct": "五言绝句"}
{"title": "奉和袭美行次野梅次韵", "content": "飞棹参差拂早梅，强欺寒色尚低徊。风怜薄媚留香与，月会深情借艳开。梁殿得非萧帝瑞，齐宫应是玉儿媒。不知谢客离肠醒，临水应添万恨来。", "dynasty": "唐代", "author": "陆龟蒙", "instruct": "七言律诗"}
{"title": "无为洞口作", "content": "无为洞口春水满，无为洞傍春云白。爱此踟蹰不能去，令人悔作衣冠客。洞傍山僧皆学禅，无求无欲亦忘年。欲问其心不能问，我到山中得无闷。", "dynasty": "唐代", "author": "元结", "instruct": "七言律诗"}
{"title": "寄兴", "content": "长愿如人意，一生无别离。妾当年少日，花似半开时。", "dynasty": "宋代", "author": "戴复古", "instruct": "五言绝句"}
{"title": "夜对流萤作", "content": "月暗竹亭幽，萤光拂席流。还思故园夜，更度一年秋。自惬观书兴，何惭秉烛游。府中徒冉冉，明发好归休。", "dynasty": "唐代", "author": "韦应物", "instruct": "五言律诗"}
{"title": "禁苑", "content": "风回玉宇箫声远，日下琼林佩影间。待得年光遍天下，始教春色到人间。", "dynasty": "宋代", "author": "晏殊", "instruct": "七言绝句"}
{"title": "观斗鸡偶作", "content": "何曾解报稻粱恩，金距花冠气遏云。白日枭鸣无意问，唯将芥羽害同群。", "dynasty": "唐代", "author": "韩偓", "instruct": "七言绝句"}
{"title": "奉酬严公寄题野亭之作", "content": "拾遗曾奏数行书，懒性从来水竹居。奉引滥骑沙苑马，幽栖真钓锦江鱼。谢安不倦登临费，阮籍焉知礼法疏。枉沐旌麾出城府，草茅无径欲教锄。", "dynasty": "唐代", "author": "杜甫", "instruct": "七言律诗"}
{"title": "已亥杂诗 166", "content": "震旦狂禅沸不支，一灯慧命续如丝。灵山未歇宗风歇，已过庞家日眚时。", "dynasty": "清代", "author": "龚自珍", "instruct": "七言绝句"}
{"title": "八冬苦雨祷晴幸应刘若讷惠诗为贺因次其韵", "content": "灯花作喜夜来占，楼角初晴月似镰。便说市亭新酒美，好风寒日舞青帘。", "dynasty": "宋代", "author": "韩元吉", "instruct": "七言绝句"}
{"title": "偈", "content": "人若憎时我亦憎，逃名最要是无能。后生乞汝残风月，自作深林不语僧。", "dynasty": "唐代", "author": "司空图", "instruct": "七言绝句"}
{"title": "马", "content": "草软沙平桃李开，春风先到李陵台。雪中一阵乌鸦起，知是胡雏打猎来。", "dynasty": "明代", "author": "唐寅", "instruct": "七言绝句"}
{"title": "题屈翁山诗札、石涛石溪八大山人山水", "content": "国破家亡鬓总皤，一囊诗画作头陀。横涂竖抹千千幅，墨点无多泪点多！", "dynasty": "清代", "author": "郑燮", "instruct": "七言绝句"}
{"title": "元日", "content": "老病忘时节，空斋晓尚眠。儿童唤翁起，今日是新年。", "dynasty": "宋代", "author": "辛弃疾", "instruct": "五言绝句"}
{"title": "翠楼", "content": "连衽成帷迓汉官，翠楼沽酒满城欢。白头翁媪相扶拜，垂老从今几度看！", "dynasty": "宋代", "author": "范成大", "instruct": "七言绝句"}
{"title": "将入靖州界适值肩吾生日为诗以寿之", "content": "肩吾名地古诚州，明日联车入界头。草草三杯酌初度，恍如赤壁伴元修。", "dynasty": "宋代", "author": "魏了翁", "instruct": "七言绝句"}
{"title": "留题", "content": "茶兴复诗心，一瓯还一吟。压春甘蔗冷，喧雨荔枝深。骤去无遗恨，幽栖已遍寻。蛾眉不可到，高处望千岑。", "dynasty": "唐代", "author": "薛能", "instruct": "五言律诗"}
{"title": "奉和皇甫大夫夏日游花严寺（时大夫昆季同行）", "content": "初第华严会，王家少长行。到宫龙节驻，礼塔雁行成。莲界千峰静，梅天一雨清。禅庭未可恋，圣主寄苍生。", "dynasty": "唐代", "author": "严维", "instruct": "五言律诗"}
{"title": "山中", "content": "凡鸟爱喧人静处，闲云似妒月明时。世间万事非吾事，只愧秋来未有诗。", "dynasty": "唐代", "author": "司空图", "instruct": "七言绝句"}
{"title": "宝历二年八月三十日夜梦后作", "content": "尘缨忽解诚堪喜，世网重来未可知。莫忘全吴馆中梦，岭南泥雨步行时。", "dynasty": "唐代", "author": "白居易", "instruct": "七言绝句"}
{"title": "离合诗", "content": "宜然悦今会，且怨明晨别。肴蔌不能甘，有难不可雪。", "dynasty": "南北朝", "author": "何长瑜", "instruct": "五言绝句"}
{"title": "远山", "content": "隐隐隔千里，巍巍知几重。平时未能去，梦断一声钟。", "dynasty": "唐代", "author": "吴融", "instruct": "五言绝句"}
{"title": "蝉", "content": "寒鸣宁与众虫同，翼鬓緌冠岂道穷。壳蜕已从今日化，声愁何似去年中。朝催篱菊花开露，暮促庭槐叶坠风。从此最能惊赋客，计居何处转飞蓬。", "dynasty": "唐代", "author": "徐夤", "instruct": "七言律诗"}
{"title": "海棠", "content": "天与娇娆缀作花，更于枝上散馀霞。少陵漫道多诗兴，不得当时一句誇。", "dynasty": "宋代", "author": "朱淑真", "instruct": "七言绝句"}
{"title": "二友", "content": "清芬六出水槴子，坚瘦九节石菖蒲。放翁闭门得二友，千古夷齐今岂无？", "dynasty": "宋代", "author": "陆游", "instruct": "七言绝句"}
{"title": "送魏八", "content": "更沽淇上酒，还泛驿前舟。为惜故人去，复怜嘶马愁。云山行处合，风雨兴中秋。此路无知己，明珠莫暗投。", "dynasty": "唐代", "author": "高适", "instruct": "五言律诗"}
{"title": "跋天台王仲言乞米诗", "content": "改言缩项更长腰，黄独青精也绝苗。尚有囊中餐玉法，蓝田山里过明朝。", "dynasty": "宋代", "author": "杨万里", "instruct": "七言绝句"}
{"title": "新荷", "content": "田田八九叶，散点绿池初。嫩碧才平水，圆阴已蔽鱼。浮萍遮不合，弱荇绕犹疏。增在春波底，芳心卷未舒。", "dynasty": "唐代", "author": "李群玉", "instruct": "五言律诗"}
{"title": "唐虞门。再吟", "content": "潇湘何代泣幽魂，骨化重泉志尚存。若道地中休下泪，不应新竹有啼痕。", "dynasty": "唐代", "author": "周昙", "instruct": "七言绝句"}
{"title": "冬日", "content": "烧火掩关坐，穷居客访稀。冻云愁暮色，寒日淡斜晖。穿牖竹风满，绕庭云叶飞。已嗟周一岁，羁寓尚何依。", "dynasty": "唐代", "author": "方干", "instruct": "五言律诗"}
{"title": "东行别仲兄", "content": "江南如画一倾杯，乍合仍离倍可哀。此去孤舟明月夜，排云谁与望楼台。", "dynasty": "清代", "author": "苏曼殊", "instruct": "七言绝句"}
{"title": "听歌", "content": "飒飒先飞梁上尘，朱唇不动翠眉颦。愿得春风吹更远，直教愁杀满城人。", "dynasty": "唐代", "author": "李涉", "instruct": "七言绝句"}
{"title": "小雨", "content": "小雨暗林塘，寒声遶画廊。事须求暂假，宜睡称烧香。", "dynasty": "宋代", "author": "陆游", "instruct": "五言绝句"}
{"title": "梅花", "content": "人间不尽春来意，恰则一枝梅更疏。待得和羹几时在，祗今风月上新除。", "dynasty": "宋代", "author": "刘过", "instruct": "七言绝句"}
{"title": "十月下旬暄甚戏作小诗", "content": "老怯霜风尽日眠，素屏纸帐拥蛮毡。为君小试回春手，便似暄妍二月天。", "dynasty": "宋代", "author": "陆游", "instruct": "七言绝句"}
{"title": "雉", "content": "角角类关关，春晴锦羽干。文呈五色异，瑞入九苞难。暮宿红兰暖，朝飞绿野寒。山梁从行者，错解仲尼叹。", "dynasty": "唐代", "author": "齐己", "instruct": "五言律诗"}
{"title": "琵琶", "content": "弦清拨剌语铮铮，背却残灯就月明。赖是心无惆怅事，不然争奈子弦声。", "dynasty": "唐代", "author": "白居易", "instruct": "七言绝句"}
{"title": "赠日本僧空海离合诗", "content": "仍可万里来，可非衒其才。增学助元机，土人如子稀。", "dynasty": "唐代", "author": "马总", "instruct": "五言绝句"}
{"title": "以坡公君如大江日千里我如此水千山底为韵作", "content": "君行过吾里，舣舟并南山。王郎两徐子，非必素往还。", "dynasty": "宋代", "author": "赵蕃", "instruct": "五言绝句"}
{"title": "偈", "content": "秋江烟岛晴，鸥鹭行行立。不贪观世音，争知普门入。", "dynasty": "宋代", "author": "释可勋", "instruct": "五言绝句"}
{"title": "四皓庙", "content": "羽翼殊勋弃若遗，皇天有运我无时。庙前便接山门路，不长青松长紫芝。", "dynasty": "唐代", "author": "李商隐", "instruct": "七言绝句"}
{"title": "乌江", "content": "平生英烈世变双，汉骑飞来肯受降。早与虞姬帐不死，不教战血到乌江。", "dynasty": "宋代", "author": "汪元量", "instruct": "七言绝句"}
{"title": "有待", "content": "雨泣枝上花，风搅丝边絮。之子期不来，点点鸦飞去。", "dynasty": "清代", "author": "江人镜", "instruct": "五言绝句"}
{"title": "赠别", "content": "又将书剑出孤舟，尽日停桡结远愁。莫道江波话离别，江波一去不回流。", "dynasty": "唐代", "author": "李昌符", "instruct": "七言绝句"}
{"title": "第一百六十一", "content": "迢迢万里馀，绝域谁慰怀。我圃日苍翠，回首望两崖。", "dynasty": "宋代", "author": "文天祥", "instruct": "五言绝句"}
{"title": "偈", "content": "九十春秋已过半，养花天气正融和。海棠枝上莺声好，道与时流见得麽。", "dynasty": "宋代", "author": "释中仁", "instruct": "七言绝句"}
{"title": "汉中行草 其五 观筹笔驿新立石碑", "content": "临表无言心欲泣，中宵灯火犹传檄。今来剩此一通碑，伫听滩声似叹息。", "dynasty": "当代", "author": "蔡淑萍", "instruct": "七言绝句"}
{"title": "五月二十八日书诗人壁", "content": "水晶宫殿玉雕阑，丝竹丛中墨未干。却道诗情多富贵，故教村落写荒寒。", "dynasty": "清代", "author": "黄宗羲", "instruct": "七言绝句"}
{"title": "春日家禄勋闻命南归感怀作", "content": "欲赋《高轩过》，门前到者稀。杨花冲幕入，犹落故人衣。", "dynasty": "明代", "author": "李因", "instruct": "五言绝句"}
{"title": "蜀道", "content": "蜀道难行高接天，秦关勒马望西川。峨眉崒嵂知何处，剑阁崔巍若箇边。", "dynasty": "宋代", "author": "汪元量", "instruct": "七言绝句"}
{"title": "思吴江歌", "content": "秋风起兮木叶飞，吴江水兮鲈正肥。三千里兮家未归，恨难禁兮仰天悲。", "dynasty": "魏晋", "author": "张翰", "instruct": "七言绝句"}
{"title": "得友人诗因寄之", "content": "鸟语茅檐午梦回，柴荆寂寂掩苍苔。落红万点春江绿，归雁空传秀句来。", "dynasty": "宋代", "author": "吴则礼", "instruct": "七言绝句"}
{"title": "大社观献捷诗", "content": "淮海妖氛灭，乾坤嘉气通。班师郊社内，操袂凯歌中。庙算无遗策，天兵不战功。小臣同鸟兽，率舞向皇风。", "dynasty": "唐代", "author": "白居易", "instruct": "五言律诗"}
{"title": "余杭", "content": "春晚山花各静芳，从教红紫送韶光。忍冬清馥蔷薇酽，薰满千村万落香。", "dynasty": "宋代", "author": "范成大", "instruct": "七言绝句"}
{"title": "彦定知县府判池有双莲置酒其上坐客有诗姑三", "content": "蕙兰同气犹争长，姚魏齐名各一家。不似优昙照寒水，一茎能现四边花。", "dynasty": "宋代", "author": "李弥逊", "instruct": "七言绝句"}
{"title": "雪后行小园", "content": "一尺春泥频侧足，半池天水欲清神。柳黄梅白贪回首，惊起啼鸦雪洒人。", "dynasty": "宋代", "author": "刘攽", "instruct": "七言绝句"}
{"title": "药轩", "content": "山里药多人不识，夫君移植更标名。果能医得人间病，红紫何妨好近楹。", "dynasty": "宋代", "author": "邵雍", "instruct": "七言绝句"}
{"title": "秋思", "content": "临海铜灯喜夜长，蕲春笛簟怨秋凉。世间生灭无穷境，尽付山房一炷香。", "dynasty": "宋代", "author": "陆游", "instruct": "七言绝句"}
{"title": "闲昧", "content": "身似枯禅谢世麈，岂容收歛强冠巾。庾郎三韭不妨饱，晏子一裘何恨贫？栖冷每怜鸡唱早，云开初见月痕新。闲中有味君知否，熊掌驼峰未是珍。", "dynasty": "宋代", "author": "陆游", "instruct": "七言律诗"}
{"title": "梅花", "content": "一花两花春信回，南枝北枝风日催。烂熳却愁零落近，丁宁且莫十分开。", "dynasty": "宋代", "author": "陆游", "instruct": "七言绝句"}
{"title": "晚秋江上作", "content": "万里穷秋客，萧条对落晖。烟霞山鸟散，风雨庙神归。地远蛩声切，天长雁影稀。那堪正砧杵，幽思想寒衣。", "dynasty": "唐代", "author": "张祜", "instruct": "五言律诗"}
{"title": "赠漳州崔使君乡饮翻韵诗", "content": "惯向溪边折柳杨，因循行客到州漳。无端触忤王衙押，不得今朝看饮乡。", "dynasty": "唐代", "author": "黎瓘", "instruct": "七言绝句"}
{"title": "白鸥", "content": "平生崖异每自笑，一接俗人三祓除。惟有白鸥真我客，尔来底事向人疏？", "dynasty": "宋代", "author": "陆游", "instruct": "七言绝句"}
{"title": "琼台", "content": "台岭周回八百里，琼台中立许谁登。宵分疑有群仙集，月白风清最上层。", "dynasty": "宋代", "author": "赵抃", "instruct": "七言绝句"}
{"title": "渼陂", "content": "昔事东流共不回，春深独向渼陂来。乱前别业依稀在，雨里繁花寂寞开。却展渔丝无野艇，旧题诗句没苍苔。潸然四顾难消遣，只有佯狂泥酒杯。", "dynasty": "唐代", "author": "郑谷", "instruct": "七言律诗"}
{"title": "惠泉", "content": "兹泉由太洁，终不畜纤鳞。到底清何益，含虚势自贫。明玑难秘彩，美玉讵潜珍。未及黄陂量，滔滔岂有津。", "dynasty": "唐代", "author": "李德裕", "instruct": "五言律诗"}
{"title": "春夜", "content": "薄薄春云笼皓月，杏花满地堆香雪。醉垂罗袂倚朱栏，小数玉仙歌未阕。", "dynasty": "唐代", "author": "刘兼", "instruct": "七言绝句"}
{"title": "江南杂题", "content": "积潦池新涨，颓垣址旧高。怒蛙横饱腹，斗雀堕轻毛。碧瘦三棱草，红鲜百叶桃。幽栖日无事，痛饮读离骚。", "dynasty": "唐代", "author": "张祜", "instruct": "五言律诗"}
{"title": "酬袁守方秋崖遗宝带桥诗以雇我老非题柱客", "content": "长才二百尺，婉若千里隔。天下悦出涂，旁午任行客。", "dynasty": "宋代", "author": "包恢", "instruct": "五言绝句"}
{"title": "雨", "content": "坐来簌簌山风急，山雨随风暗原隰。树带繁声出竹闻，溪将大点穿篱入。饷妇寥翘布领寒，牧童拥肿蓑衣湿。此时高味共谁论，拥鼻吟诗空伫立。", "dynasty": "唐代", "author": "韩偓", "instruct": "七言律诗"}
{"title": "早春", "content": "黄金蔌蔌满垂杨，尚有春寒到画堂。酒力渐销歌扇怯，入帘飞雪带梅香。", "dynasty": "宋代", "author": "秦观", "instruct": "七言绝句"}
{"title": "蜡梅", "content": "满面宫妆淡淡黄，绛纱封蜡贮幽香。遥怜未识春消息，乞与一枝教断肠。", "dynasty": "宋代", "author": "张孝祥", "instruct": "七言绝句"}
{"title": "荔枝", "content": "柳江六月水如汤，江边荔枝红且黄。摘时须是带枝叶，满盘璀璨堆琳瑯。", "dynasty": "宋代", "author": "张舜民", "instruct": "七言绝句"}
{"title": "晚渡", "content": "半波风雨半波晴，渔曲飘秋野调清。各样莲船逗村去，笠檐蓑袂有残声。", "dynasty": "唐代", "author": "陆龟蒙", "instruct": "七言绝句"}
{"title": "颂古", "content": "南无观世音菩萨，补陀岩上红莲舌。不知成佛是何时，打刀须用并州铁。", "dynasty": "宋代", "author": "释道颜", "instruct": "七言绝句"}
{"title": "刘苏州以华亭一鹤远寄，以诗谢之", "content": "老鹤风姿异，衰翁诗思深。素毛如我鬓，丹顶似君心。松际雪相映，鸡群尘不侵。殷勤远来意，一只重千金。", "dynasty": "唐代", "author": "白居易", "instruct": "五言律诗"}
{"title": "闲中", "content": "花飞春减燕雏飞，西兴渡口夕阳微。等闲更上层楼望，贪看江潮不肯归。", "dynasty": "宋代", "author": "俞桂", "instruct": "七言绝句"}
{"title": "春暮", "content": "晚雨冷冷子夜风，杜鹃啼月小墙东。江南词客惜春老，清晓披衣拾坠红。", "dynasty": "宋代", "author": "刘克庄", "instruct": "七言绝句"}
{"title": "晓行", "content": "披衣起遐征，微茫认前路。哀鸿天际云，残月水边树。", "dynasty": "宋代", "author": "陈宗礼", "instruct": "五言绝句"}
{"title": "汝川行", "content": "汝坟春女蚕忙月，朝起采桑日西没。轻绡裙露红罗袜，半蹋金梯倚枝歇。垂空玉腕若无骨，映叶朱唇似花发。相欢谁是游冶郎，蚕休不得岐路旁。", "dynasty": "唐代", "author": "欧阳詹", "instruct": "七言律诗"}
{"title": "秋怀", "content": "唤醒归舟是早秋，水光云影两悠悠。西风不管梧桐怨，一叶吹来一叶愁。", "dynasty": "宋代", "author": "俞桂", "instruct": "七言绝句"}
{"title": "渔父", "content": "舴艋舟人无姓名。葫芦提酒乐平生。香稻饭，滑莼羹。掉月穿云任性情。", "dynasty": "元代", "author": "吴镇", "instruct": "七言绝句"}
{"title": "村晚", "content": "草满池塘水满陂，山衔落日浸寒漪。牧童归去横牛背，短笛无腔信口吹。", "dynasty": "宋代", "author": "雷震", "instruct": "七言绝句"}
{"title": "感时", "content": "世乱年荒何处家，陶轮浩劫涌尘沙。玄黄血染龙蛇起，谁倚危楼听暮笳。", "dynasty": "清代", "author": "王芬", "instruct": "七言绝句"}
{"title": "鸿沟", "content": "龙蛇百战争天下，各制雄心指此沟。宁似九州分国土，地图初割海中流。", "dynasty": "唐代", "author": "张祜", "instruct": "七言绝句"}
{"title": "行药", "content": "日烘霞底未成昏，拊物惊年并惨魂。李树已僵生意苦，秋虫何忍食桃根。", "dynasty": "宋代", "author": "宋祁", "instruct": "七言绝句"}
{"title": "即事", "content": "一钱不直程卫尉，五斗解酲刘伯伦。读罢离骚解衣卧，门前花柳自争春。", "dynasty": "金朝", "author": "郑子聃", "instruct": "七言绝句"}
{"title": "平阴夏日作", "content": "西来渐觉细尘红，扰扰舟车路向东。可惜夏天明月夜，土山前面障南风。", "dynasty": "唐代", "author": "张祜", "instruct": "七言绝句"}
{"title": "赠内", "content": "漠漠暗苔新雨地，微微凉露欲秋天。莫对月明思往事，损君颜色减君年。", "dynasty": "唐代", "author": "白居易", "instruct": "七言绝句"}
{"title": "乾坤吟", "content": "意亦心所至，言须耳所闻。谁云天地外，别有好乾坤。", "dynasty": "宋代", "author": "邵雍", "instruct": "五言绝句"}
{"title": "葑山", "content": "淤泥肥黑稻秧青，阔盖深流旋旋生。擬倩湖君书版籍，水仙今佃老农耕。", "dynasty": "宋代", "author": "林逋", "instruct": "七言绝句"}
{"title": "将命使北始渡瓜步江诗", "content": "校尉始辞国。楼船欲渡河。輴轩临碛岸。旌节映江沱。观涛想帷盖。争长忆干戈。虽同燕市泣。犹听赵津歌。", "dynasty": "南北朝", "author": "庾信", "instruct": "五言律诗"}
{"title": "月台", "content": "下视红尘意眇然，翠栏十二出云颠。纵眸愈觉心宽大，碧落无垠绕地圆。", "dynasty": "宋代", "author": "朱淑真", "instruct": "七言绝句"}
{"title": "春雨", "content": "散乱萦花坞，空蒙暗柳堤。望回肠已断，何处更莺啼。", "dynasty": "宋代", "author": "寇准", "instruct": "五言绝句"}
{"title": "梅花", "content": "琼瑶初绽岭头葩，蕊粉新妆姹女家。举世更谁怜洁白，痴心皆尽爱繁华。玄冥借与三冬景，谢氏输他六出花。结实和羹知有日，肯随羌笛落天涯。", "dynasty": "唐代", "author": "徐夤", "instruct": "七言律诗"}
{"title": "少年行·男儿作健向", "content": "男儿作健向沙场，自爱登台不望乡。太白高高天尺五，宝刀明月共辉光。", "dynasty": "清代", "author": "黄景仁", "instruct": "七言绝句"}
{"title": "有寄", "content": "金陵烟草绿，玉塞霜天白。万里隔关山，年来断消息。", "dynasty": "宋代", "author": "寇准", "instruct": "五言绝句"}
{"title": "羽气", "content": "羽气於诗却未除，尽教人笑治生疎。功夫若到[穷吟地，虽是居贫富不如。", "dynasty": "宋代", "author": "俞桂", "instruct": "七言绝句"}
{"title": "惜花", "content": "病眼看花似梦中，一番次第又飞空。朝来不忍倚树立，倚树恐摇枝上红。", "dynasty": "宋代", "author": "朱淑真", "instruct": "七言绝句"}
{"title": "放船", "content": "收帆下急水，卷幔逐回滩。江市戎戎暗，山云淰淰寒。村荒无径入，独鸟怪人看。已泊城楼底，何曾夜色阑。", "dynasty": "唐代", "author": "杜甫", "instruct": "五言律诗"}
{"title": "以纱巾寄鲁望因而有作", "content": "周家新样替三梁。裹发偏宜白面郎。掩敛乍疑裁黑雾，轻明浑似戴玄霜。今朝定见看花昃，明日应闻漉酒香。更有一般君未识，虎文巾在绛霄房。", "dynasty": "唐代", "author": "皮日休", "instruct": "七言律诗"}
{"title": "薄粥", "content": "薄粥枝梧未死身，饥肠且免转车轮。从来不解周家意，养老常须祝骾人。", "dynasty": "宋代", "author": "陆游", "instruct": "七言绝句"}
{"title": "梁城老人怨（一作陈羽诗）", "content": "朝为耕种人，暮作刀枪鬼。相看父子血，共染城壕水。", "dynasty": "唐代", "author": "司空曙", "instruct": "五言绝句"}
{"title": "秋思", "content": "天地太萧索，山川何渺茫。不堪星斗柄，犹把岁寒量。", "dynasty": "唐代", "author": "高蟾", "instruct": "五言绝句"}
{"title": "竹枝", "content": "山桃红花满山头，蜀江春水拍山流。花红易衰似郎意，水流无限似侬情。", "dynasty": "唐代", "author": "刘禹锡", "instruct": "七言绝句"}
{"title": "芭蕉", "content": "芭蕉心尽展新枝，新卷新心暗已随。愿学新心养新德，旋随新叶起新知。", "dynasty": "宋代", "author": "张载", "instruct": "七言绝句"}
{"title": "三洲岩", "content": "穹窿岩洞久幽栖，此日登临曙色辉。群从总陪天上客，新诗不让古人题。", "dynasty": "明代", "author": "李茂", "instruct": "七言绝句"}
{"title": "寒雨", "content": "何事冬来雨打窗，夜声滴滴晓声淙。若为化作漫天雪，径上孤篷钓晚江。", "dynasty": "宋代", "author": "范成大", "instruct": "七言绝句"}
{"title": "戏书", "content": "长病人嫌理亦宜，吾今有计可扶衰。烦君舁著山深处，恐有黄龙浴水医。", "dynasty": "宋代", "author": "范成大", "instruct": "七言绝句"}
{"title": "雪中别诗友", "content": "酒寒无小户，请满酌行杯。若待雪消去，自然春到来。出城人迹少，向暮鸟声哀。未遇应关命，侯门处处开。", "dynasty": "唐代", "author": "杜荀鹤", "instruct": "五言律诗"}
{"title": "遥夕", "content": "雨霁月弥静，无人共遥夕。乱蛩风露寒，虚堂入秋色。", "dynasty": "清代", "author": "徐谦", "instruct": "五言绝句"}
{"title": "夏中病痁作", "content": "山鬼扬威正气愁，便辞珍簟袭狐裘。西窗一夕悲人事，团扇无情不待秋。", "dynasty": "唐代", "author": "温庭筠", "instruct": "七言绝句"}
{"title": "箜篌", "content": "星汉夜牢牢，深帘调更高。乱流公莫度，沉骨妪空嗥。向月轻轮甲，迎风重纫条。不堪闻别引，沧海恨波涛。", "dynasty": "唐代", "author": "张祜", "instruct": "五言律诗"}
{"title": "舟中望月诗", "content": "舟子夜离家。开舲望月华。山明疑有雪。岸白不关沙。天汉看珠蚌。星桥视桂花。灰飞重晕阙。蓂落独轮斜。", "dynasty": "南北朝", "author": "庾信", "instruct": "五言律诗"}
{"title": "船窗", "content": "孤舸凭幽窗，清波逼面凉。举头还有碍，低眼即无妨。瞥过沙禽翠，斜分夕照光。何时到山寺，上阁看江乡。", "dynasty": "唐代", "author": "齐己", "instruct": "五言律诗"}
{"title": "旧游", "content": "良时不复再，渐老更难言。远水犹经眼，高楼似断魂。依依宋玉宅，历历长卿村。今日空江畔，相于只酒樽。", "dynasty": "唐代", "author": "罗隐", "instruct": "五言律诗"}
{"title": "野花", "content": "晕紫艳红深浅开，野花倩似美人胚。忽然借得溪风动，特与山人舞一回。", "dynasty": "当代", "author": "陈振家", "instruct": "七言绝句"}
{"title": "春怨", "content": "柳花扑帘春欲尽，绿阴障林莺乱啼。只愁明日送春去，落日满园啼竹鸡。", "dynasty": "唐代", "author": "殷尧藩", "instruct": "七言绝句"}
{"title": "春闺", "content": "嫩柳拖春眼眼愁，怨春人立柳边楼。芳心已被流莺说，手撚花枝暗点头。", "dynasty": "宋代", "author": "周密", "instruct": "七言绝句"}
{"title": "芥", "content": "蔚然苍石底，有此紫玉钗。本无尘土侵，宁畏霜霰埋。", "dynasty": "宋代", "author": "朱翌", "instruct": "五言绝句"}
{"title": "秋梦", "content": "寒空动高吹，月色满清砧。残梦夜魂断，美人边思深。孤鸿秋出塞，一叶暗辞林。又寄征衣去，迢迢天外心。", "dynasty": "唐代", "author": "杜牧", "instruct": "五言律诗"}
{"title": "偈", "content": "枯木岩前夜放华，铁牛依旧卧烟沙。侬家鞭影重拈出，一念回心便到家。", "dynasty": "宋代", "author": "释祖秀", "instruct": "七言绝句"}
{"title": "晚步", "content": "半疋轻烟束翠山，一梳寒月印青天。生憎野烧无端甚，直上高梀香霭边。", "dynasty": "宋代", "author": "杨万里", "instruct": "七言绝句"}
{"title": "菊花", "content": "故园三径吐幽丛，一夜玄霜坠碧空。多少天涯未归客，尽借篱落看秋风。", "dynasty": "明代", "author": "唐寅", "instruct": "七言绝句"}
{"title": "正月十五日夜应制（一作沈佺期诗）", "content": "洛城三五夜，天子万年春。彩仗移双阙，琼筵会九宾。舞成苍颉字，灯作法王轮。不觉东方日，遥垂御藻新。", "dynasty": "唐代", "author": "孙逖", "instruct": "五言律诗"}
{"title": "横吹曲辞。出塞", "content": "吹角出塞门，前瞻即胡地。三军尽回首，皆洒望乡泪。转念关山长，行看风景异。由来征戍客，各负轻生义。", "dynasty": "唐代", "author": "皇甫冉", "instruct": "五言律诗"}
{"title": "道士程用之为余传神因题", "content": "貌古神疏画本难，因师心妙发毫端。无功可上凌烟阁，留取云山静处看。", "dynasty": "宋代", "author": "范仲淹", "instruct": "七言绝句"}
{"title": "天台梵才师长吉在都数以诗笔见授因答以转句", "content": "海峤崭崭万佛螺，赤髭半颔谁相过。卓锡时攀三宿树，翻经讵著四围驼。", "dynasty": "宋代", "author": "宋祁", "instruct": "七言绝句"}
{"title": "枫叶", "content": "江空木落雁声悲，霜入丹枫百草萎。蝴蝶不知身是梦，又随春色上寒枝。", "dynasty": "宋代", "author": "朱淑真", "instruct": "七言绝句"}
{"title": "雨中", "content": "平生不解愁，雨落听总好。此际雨声来，沈沈北邙草。", "dynasty": "明代", "author": "王世贞", "instruct": "五言绝句"}
{"title": "所闻　", "content": "华灯照宴敞豪门，娇女严妆侍玉樽。忽忆情亲焦土下，佯看罗袜掩啼痕。", "dynasty": "近代", "author": "鲁迅", "instruct": "七言绝句"}
{"title": "子夜歌", "content": "染蘖作侬衾，持冰置侬枕。城乌夜夜啼，苦寒不成寝。", "dynasty": "明代", "author": "陆文组", "instruct": "五言绝句"}
{"title": "雪霁", "content": "雪霁曙光寒，渔蓑漾初日。隔浦一帆斜，前村钓船出。", "dynasty": "清代", "author": "谢方琦", "instruct": "五言绝句"}
{"title": "送德轮行者", "content": "沥血抄经奈若何，十年依旧一头陀。袈裟未著愁多事，著了袈裟事更多。", "dynasty": "宋代", "author": "杨万里", "instruct": "七言绝句"}
{"title": "夜雨", "content": "早蛩啼复歇，残灯灭又明。隔窗知夜雨，芭蕉先有声。", "dynasty": "唐代", "author": "白居易", "instruct": "五言绝句"}
{"title": "咏谷", "content": "可怜台上谷，转目已阴繁。不解诗人意，何为乐彼园。", "dynasty": "宋代", "author": "王安石", "instruct": "五言绝句"}
{"title": "横吹曲辞·出塞", "content": "秋塞雪初下，将军远出师。分营长记火，放马不收旗。月冷边帐湿，沙昏夜探迟。征人皆白首，谁见灭胡时。", "dynasty": "唐代", "author": "张籍", "instruct": "五言律诗"}
{"title": "孟子·不愧不作", "content": "己私净尽复何为，触处逢原与理随。心广体胖无所累，浩然之气未尝亏。", "dynasty": "宋代", "author": "陈普", "instruct": "七言绝句"}
{"title": "跋小寺旧题", "content": "禅几曾陪白氎巾，柑花似雪斗芳新。而今柑子圆如弹，不见浇花供佛人。", "dynasty": "宋代", "author": "刘克庄", "instruct": "七言绝句"}
{"title": "客行赠人", "content": "旅行虽别路，日暮各思归。欲下今朝泪，知君亦湿衣。", "dynasty": "唐代", "author": "耿湋", "instruct": "五言绝句"}
{"title": "句", "content": "秋花冬更开，夏实冬还结。物理性难常，人意自为孽。", "dynasty": "宋代", "author": "梅尧臣", "instruct": "五言绝句"}
{"title": "胜仲少卿公岩桂并诗二绝用韵和之", "content": "秋桂荷君亲拍赠，倾盘高插傍胡床。儿童谩自温金鸭，三日炉金不敢香。", "dynasty": "宋代", "author": "郑刚中", "instruct": "七言绝句"}
{"title": "洛城", "content": "大堤河水向东流，杨柳芙蓉映画楼。几度洛城回首望，最怜山色似扬州。", "dynasty": "清代", "author": "邓绎", "instruct": "七言绝句"}
{"title": "闻蛙", "content": "科斗忽安在，蛙声豪有余；虽成两部乐，恨失一编书。忿怒缘何事？号呼可奈渠。厨人不遐弃，犹得伴溪鱼。", "dynasty": "宋代", "author": "陆游", "instruct": "五言律诗"}
{"title": "上黄端明寿诗以竚期三入后一品见玄孙为韵", "content": "献替先其大，从容接每三。但知言謇謇，肯顾府潭潭。", "dynasty": "宋代", "author": "李吕", "instruct": "五言绝句"}
{"title": "岭梅", "content": "到处皆诗境，随时有物华。应酬都不暇，一岭是梅花。", "dynasty": "宋代", "author": "张道洽", "instruct": "五言绝句"}
{"title": "泛海", "content": "险夷原不滞胸中，何异浮云过太空？夜静海涛三万里，月明飞锡下天风。", "dynasty": "明代", "author": "王守仁", "instruct": "七言绝句"}
{"title": "岳馆", "content": "洞壑仙人馆，孤峰玉女台。空濛朝气合，窈窕夕阳开。流涧含轻雨，虚岩应薄雷。正逢鸾与鹤，歌舞出天来。", "dynasty": "唐代", "author": "沈佺期", "instruct": "五言律诗"}
{"title": "一．二八战后作　", "content": "战云暂敛残春在，重炮清歌两寂然。我亦无诗送归棹，但从心底祝平安。", "dynasty": "近代", "author": "鲁迅", "instruct": "七言绝句"}
{"title": "杏花", "content": "桃红李白莫争春，素态妖姿两未匀。日暮墙头试回首，不施朱粉是东邻。", "dynasty": "宋代", "author": "王禹偁", "instruct": "七言绝句"}
{"title": "登丹阳楼（一作郎士元诗）", "content": "寒皋那可望，旅客又初还。迢递高楼上，萧疏凉野间。暮晴依远水，秋兴属连山。浮客时相见，霜凋朱翠颜。", "dynasty": "唐代", "author": "张继", "instruct": "五言律诗"}
{"title": "槛竹", "content": "广厦长廊四面围，小栏霜雪两三枝。帘帷壅蔽无人见，赖有中天日照知。", "dynasty": "宋代", "author": "夏竦", "instruct": "七言绝句"}
{"title": "以嗜酒爱风竹卜居此林泉为韵作十小诗", "content": "周有说爱莲，陶有诗爱菊。吾居则谁与，其诸子猷竹。", "dynasty": "宋代", "author": "方岳", "instruct": "五言绝句"}
{"title": "辞众偈", "content": "昨日离城市，白云空往还。松风清耳目，端的胜人间。", "dynasty": "宋代", "author": "释道初", "instruct": "五言绝句"}
{"title": "南中", "content": "天南多鸟声，州县半无城。野市依蛮姓，山村逐水名。瘴烟沙上起，阴火雨中生。独有求珠客，年年入海行。", "dynasty": "唐代", "author": "王建", "instruct": "五言律诗"}
{"title": "宫辞", "content": "君恩如水向东流，得宠忧移失宠愁。莫向尊前奏花落，凉风只在殿西头。", "dynasty": "唐代", "author": "李商隐", "instruct": "七言绝句"}
{"title": "独酌", "content": "江色侵枫冷，松风入暮幽。莫愁樽酒尽，明月在高楼。", "dynasty": "宋代", "author": "顾禧", "instruct": "五言绝句"}
{"title": "红梅 十四", "content": "罗浮仙子醉春风，玉骨冰肌晕浅红。一味清香消不尽，几回飞梦锦云中。", "dynasty": "元代", "author": "王冕", "instruct": "七言绝句"}
{"title": "木末", "content": "木末北山烟冉冉，草根南涧水泠泠。缲成白雪桑重绿，割尽黄云稻正青。", "dynasty": "宋代", "author": "王安石", "instruct": "七言绝句"}
{"title": "降巫诗", "content": "青山山下少年郎，失意当时别故乡。惆怅不堪回首望，隔溪遥见旧书堂。", "dynasty": "唐代", "author": "邵谒", "instruct": "七言绝句"}
{"title": "滞雨", "content": "滞雨长安夜，残灯独客愁。故乡云水地，归梦不宜秋。", "dynasty": "唐代", "author": "李商隐", "instruct": "五言绝句"}
{"title": "冰斋", "content": "生于水而寒于水，都在君家燕座中。只个从来堪受用，何须更远挹清风。", "dynasty": "宋代", "author": "赵鼎臣", "instruct": "七言绝句"}
{"title": "唆都", "content": "虎牌氈笠号公卿，不直人间一唾轻。但愿扶桑红日上，江南匹士死犹荣。", "dynasty": "宋代", "author": "文天祥", "instruct": "七言绝句"}
{"title": "且游", "content": "手里一杯满，心中百事休。春应唯仰醉，老更不禁愁。弄水回船尾，寻花信马头。眼看筋力减，游得且须游。", "dynasty": "唐代", "author": "白居易", "instruct": "五言律诗"}
{"title": "夏晚诗", "content": "流火稍西倾。夕影遍曾城。高天澄远色。秋气入蝉声。", "dynasty": "南北朝", "author": "薛道衡", "instruct": "五言绝句"}
{"title": "书王右丞诗後", "content": "晚因子厚识渊明，早学苏州得右丞。忽梦少陵谈句法，劝参庾信谒阴铿。", "dynasty": "宋代", "author": "杨万里", "instruct": "七言绝句"}
{"title": "田头", "content": "秧田多种八月白，草树初开九里香。但得有牛横短笛，一蓑春雨自农桑。", "dynasty": "宋代", "author": "方岳", "instruct": "七言绝句"}
{"title": "洞房", "content": "洞房环佩冷，玉殿起秋风。秦地应新月，龙池满旧宫。系舟今夜远，清漏往时同。万里黄山北，园陵白露中。", "dynasty": "唐代", "author": "杜甫", "instruct": "五言律诗"}
{"title": "醉吟", "content": "少日沉迷汗简青，如今毁誉两冥冥。书生弄笔如何信，只合花前醉不醒。", "dynasty": "宋代", "author": "陆游", "instruct": "七言绝句"}
{"title": "闻笛", "content": "谁将玉笛按凉州，吹彻春风不下楼。若道声声都是恨，不知消得几多愁。", "dynasty": "宋代", "author": "刘翰", "instruct": "七言绝句"}
{"title": "咏怀", "content": "随缘逐处便安闲，不入朝廷不住山。心似虚舟浮水上，身同宿鸟寄林间。尚平婚嫁了无累，冯翊符章封却还。处分贫家残活计，匹如身后莫相关。", "dynasty": "唐代", "author": "白居易", "instruct": "七言律诗"}
{"title": "过碛", "content": "黄沙碛里客行迷，四望云天直下低。为言地尽天还尽，行到安西更向西。", "dynasty": "唐代", "author": "岑参", "instruct": "七言绝句"}
{"title": "文宴招润卿博士辞以道侣将至一绝寄之", "content": "仙客何时下鹤翎，方瞳如水脑华清。不过传达杨君梦，从许人间小兆听。", "dynasty": "唐代", "author": "陆龟蒙", "instruct": "七言绝句"}
{"title": "惜花", "content": "东风渐急夕阳斜，一树夭桃数日花。为惜红芳今夜里，不知和月落谁家。", "dynasty": "唐代", "author": "来鹄", "instruct": "七言绝句"}
{"title": "后土庙琼花诗", "content": "谁移琪树下仙乡，二月轻冰八月霜。若使寿阳公主在，自当羞见落梅妆。", "dynasty": "宋代", "author": "王禹偁", "instruct": "七言绝句"}
{"title": "禁烟作", "content": "柳拖金缕拂朱栏，花扑香尘满绣鞍。尊酒临风酬令节，越罗衣薄觉春寒。", "dynasty": "唐代", "author": "牟融", "instruct": "七言绝句"}
{"title": "有拟", "content": "天上归来不钓名，溪翁诗酒共陶情。閒时拈起东坡笔，洒向人间作雨声。", "dynasty": "明代", "author": "甘学", "instruct": "七言绝句"}
{"title": "抚州江口雨中作", "content": "江上闲冲细雨行，满衣风洒绿荷声。金骝掉尾横鞭望，犹指庐陵半日程。", "dynasty": "唐代", "author": "韦庄", "instruct": "七言绝句"}
{"title": "笋鞭", "content": "筇竹岩边剔翠苔，锦江波冷洗琼瑰。累累节转苍龙骨，寸寸珠联巨蚌胎。须向广场驱驵骏，莫从闲处挞驽骀。宁同晋帝环营日，抛赚中途后骑来。", "dynasty": "唐代", "author": "徐夤", "instruct": "七言律诗"}
{"title": "前以甘子诗酬行之既食乃绿橘也顷年襄阳人遗", "content": "昔辨荆州悮，今为越叟迷。黄甘与绿橘，正似珷似圭。", "dynasty": "宋代", "author": "梅尧臣", "instruct": "五言绝句"}
{"title": "独坐", "content": "幽径入桑麻，坞西逢一家。编篱薪带茧，补屋草和花。", "dynasty": "唐代", "author": "司空图", "instruct": "五言绝句"}
{"title": "瑞鹧鸪（登博见楼作）", "content": "与君蹑足共凭阑。俯视周回四面山。目静鲁邦心渺渺，气吞梦泽意闲闲。烟云变化更明晦，乌鹊忘机互往还。唤取黄尘冠盖客，暂来徒倚片时间。", "dynasty": "宋代", "author": "吕胜己", "instruct": "七言律诗"}
{"title": "入静隐寺途中作", "content": "乱云迷远寺，入路认青松。鸟道缘巢影，僧鞋印雪踪。草烟连野烧，溪雾隔霜钟。更遇樵人问，犹言过数峰。", "dynasty": "唐代", "author": "周贺", "instruct": "五言律诗"}
{"title": "鳌山", "content": "重冈复岭势崔嵬，照眼云山翠作堆。路转山腰三百曲，行人一步一徘徊。", "dynasty": "元代", "author": "丘处机", "instruct": "七言绝句"}
{"title": "并州", "content": "少年流落在并州，裘脱文君取次游。携挈共过芳草渡，登临齐凭绿杨楼。庭前蛱蝶春方好，床上樗蒲宿未收。坊号偃松人在否，饼炉南畔曲西头。", "dynasty": "唐代", "author": "薛能", "instruct": "七言律诗"}
{"title": "柳", "content": "柳映江潭底有情，望中频遣客心惊。巴雷隐隐千山外，更作章台走马声。", "dynasty": "唐代", "author": "李商隐", "instruct": "七言绝句"}
{"title": "古意", "content": "井底玉冰洞地明，琥珀辘轳青丝索。仙人骑凤披彩霞，挽上银瓶照天阁。黄金作身双飞龙，口衔明月喷芙蓉。一时渡海望不见，晓上青楼十二重。", "dynasty": "唐代", "author": "常建", "instruct": "七言律诗"}
{"title": "甘菊", "content": "南阳佳种传来久，济用须知味若饴。苗可代茶香自别，花堪入药效尤奇。", "dynasty": "宋代", "author": "史铸", "instruct": "七言绝句"}
{"title": "观雁湖经行留题", "content": "溪作玉膏色，洞如天琢成。倩谁呼白鹿，将我上瑶京。", "dynasty": "宋代", "author": "李壁", "instruct": "五言绝句"}
{"title": "病起", "content": "高丘归未得，空自责迟回。身事岂能遂，兰花又已开。病令新作少，雨阻故人来。灯下南华卷，袪愁当酒杯。", "dynasty": "唐代", "author": "贾岛", "instruct": "五言律诗"}
{"title": "残雨", "content": "五更残雨滴檐头，探借天公一月秋。只道风吹云散尽，数声桑下又鸣鸠。", "dynasty": "宋代", "author": "陆游", "instruct": "七言绝句"}
{"title": "太平时·前题", "content": "短槛疏棂感岁华。思交加。沧波无际暮云遮。月初斜。好是凭阑人未老，鬓如鸦。江南消息隔天涯。问梅花。", "dynasty": "近代", "author": "袁荣法", "instruct": "五言律诗"}
{"title": "杂感", "content": "故旧书来访死生，时闻剥啄叩柴荆。自嗟不及东家老，至死无人识姓名。", "dynasty": "宋代", "author": "陆游", "instruct": "七言绝句"}
{"title": "使北", "content": "客子漂摇万里程，北征情味似南征。小臣事主宁无罪，只作幽州谪吏行。", "dynasty": "宋代", "author": "文天祥", "instruct": "七言绝句"}
{"title": "出关", "content": "凭山俯海古边州，旆影翻飞见戍楼。马后桃花马前雪，出关争得不回头？", "dynasty": "清代", "author": "徐兰", "instruct": "七言绝句"}
{"title": "秋吟", "content": "落叶满秋山，征人久不还。一声何处雁，应向玉门关。", "dynasty": "清代", "author": "吴襄", "instruct": "五言绝句"}
{"title": "台城", "content": "台城六代竞豪华，结绮临春事最奢。万户千门成野草，只缘一曲后庭花。", "dynasty": "唐代", "author": "刘禹锡", "instruct": "七言绝句"}
{"title": "宅", "content": "寂寞蓬蒿径，喧喧湫隘庐。屡逢长者辙，时引故人车。孟母迁邻罢，将军辞第初。谁怜草玄处，独对一床书。", "dynasty": "唐代", "author": "李峤", "instruct": "五言律诗"}
{"title": "辞杨侍郎", "content": "春在门阑秋未离，不因人荐只因诗。半年宾馆成前事，一日侯门失旧知。霜岛树凋猿叫夜，湖田谷熟雁来时。西风万里东归去，更把愁心说向谁。", "dynasty": "唐代", "author": "杜荀鹤", "instruct": "七言律诗"}
{"title": "东居 十六", "content": "珍重嫦娥白玉姿，人天携手两无期。遗殊有恨终归海，睹物思人更可悲。", "dynasty": "近代", "author": "苏曼殊", "instruct": "七言绝句"}
{"title": "坐法海寺偶吟", "content": "纵目西山宜永日，开襟五月似高秋。万几偶暇因游豫，期与黎民药未休。", "dynasty": "清代", "author": "玄烨", "instruct": "七言绝句"}
{"title": "郫县春日吟", "content": "不寒不暖杏花天，争看蚕丛古寺边。旧日尚留耕雨具，新年难得买共钱。", "dynasty": "宋代", "author": "吴泳", "instruct": "七言绝句"}
{"title": "长短吟", "content": "君子喜淳诚，小人喜欺罔。淳诚岁时长，欺罔日月短。", "dynasty": "宋代", "author": "邵雍", "instruct": "五言绝句"}
{"title": "至鄂期年以饟事不给於诗己亥夏五廿有八日始", "content": "赤壁江头白羽挥，鳜肥西塞酒同携。归期应在初弦月，家住康山西复西。", "dynasty": "宋代", "author": "岳珂", "instruct": "七言绝句"}
{"title": "西亭", "content": "此夜西亭月正圆，疏帘相伴宿风烟。梧桐莫更翻清露，孤鹤从来不得眠。", "dynasty": "唐代", "author": "李商隐", "instruct": "七言绝句"}
{"title": "春游", "content": "小雨桃花径，轻风杜若洲。江南春事满，何处剩生愁。", "dynasty": "明代", "author": "王世贞", "instruct": "五言绝句"}
{"title": "野凫", "content": "白水满塘蒲荇青，野凫相对浴春晴。背人飞去犹回顾，我已忘机莫浪惊。", "dynasty": "宋代", "author": "王炎", "instruct": "七言绝句"}
{"title": "下第", "content": "南溪抱瓮客，失意自怀羞。晚路谁携手，残春自白头。", "dynasty": "唐代", "author": "赵嘏", "instruct": "五言绝句"}
{"title": "行营即事", "content": "万姓厌干戈，三边尚未和。将军夸宝剑，功在杀人多。", "dynasty": "唐代", "author": "刘商", "instruct": "五言绝句"}
{"title": "菊", "content": "篱下霜前偶得存，忍教迟晚避兰荪。也销造化无多力，未受阳和一点恩。栽处不容依玉砌，要时还许上金尊。陶潜殁后谁知己，露滴幽丛见泪痕。", "dynasty": "唐代", "author": "李山甫", "instruct": "七言律诗"}
{"title": "得祠", "content": "十年梦不到清都，云满寒蓑雪满颅。一片青山一黄犊，底须更着旧称呼。", "dynasty": "宋代", "author": "方岳", "instruct": "七言绝句"}
{"title": "燕雏", "content": "掠水身犹重，偎风力尚微。瓦苔难定立，檐雨忽喧归。未识重溟远，先愁一叶飞。衔泥在他日，两两占春晖。", "dynasty": "唐代", "author": "吴融", "instruct": "五言律诗"}
{"title": "寓言", "content": "黄金日日销还铸，仙桂年年折又生。兔走乌飞如未息，路尘终见泰山平。", "dynasty": "唐代", "author": "韦庄", "instruct": "七言绝句"}
{"title": "下京口埭夜行", "content": "孤帆度绿氛，寒浦落红曛。江树朝来出，吴歌夜渐闻。南溟接潮水，北斗近乡云。行役从兹去，归情入雁群。", "dynasty": "唐代", "author": "孙逖", "instruct": "五言律诗"}
{"title": "南浦", "content": "太守俱来此西山，楼观重复半烟间。高僧置酒林泉处，南浦名区望没环。", "dynasty": "宋代", "author": "黄庭坚", "instruct": "七言绝句"}
{"title": "除夜", "content": "薄晚支颐坐，中宵枕臂眠。一从身去国，再见日周天。老度江南岁，春抛渭北田。浔阳来早晚，明日是三年。", "dynasty": "唐代", "author": "白居易", "instruct": "五言律诗"}
{"title": "衰柳", "content": "清凉亭上几株柳，霜夜凉风下夕阳。依旧明年二三月，小金山上看鹅黄。", "dynasty": "元代", "author": "萨都剌", "instruct": "七言绝句"}
{"title": "景福中作（一作郑遨诗）", "content": "闷见戈鋋匝四溟，恨无奇策救生灵。如何饮酒得长醉，直到太平时节醒。", "dynasty": "唐代", "author": "杜光庭", "instruct": "七言绝句"}
{"title": "行部决狱，宿新隆寺观邹至完题壁", "content": "道乡千古一清风，雪壁银钩墨尚浓。若爱殿前苍玉佩，断无身後碧纱笼。", "dynasty": "宋代", "author": "杨万里", "instruct": "七言绝句"}
{"title": "绀碧", "content": "绀碧遥空秋意生，深檐当午暑风清。老翁睡起支颐坐，初听新蝉第一声。", "dynasty": "宋代", "author": "张耒", "instruct": "七言绝句"}
{"title": "本犀", "content": "丹桂固应为密友，黄友自合让高芳。夜来独立西风底，吹入诗肠咳唾香。", "dynasty": "宋代", "author": "陈著", "instruct": "七言绝句"}
{"title": "劝行乐", "content": "老去风光不属身，黄金莫惜买青春。白头纵作花园主，醉折花枝是别人。", "dynasty": "唐代", "author": "雍陶", "instruct": "七言绝句"}
{"title": "诗", "content": "老蚕晚绩缩。老女晚嫁辱。曾不如老鼠。翻飞成蝙蝠。", "dynasty": "魏晋", "author": "陆机", "instruct": "五言绝句"}
{"title": "平陵老将（此以下诗皆集外补遗）", "content": "白羽金仆姑，腰悬双辘轳。前年葱岭北，独战云中胡。匹马塞垣老，一身如鸟孤。归来辞第宅，却占平陵居。", "dynasty": "唐代", "author": "韦庄", "instruct": "五言律诗"}
{"title": "游九曲", "content": "莫问神仙定有无，地灵断不着凡夫。我来便觉芒鞋好，飞上前山不用扶。", "dynasty": "宋代", "author": "方岳", "instruct": "七言绝句"}
{"title": "闻雁", "content": "平沙浅渚耐寒霜，叫破燕云忆断行。莫怪芦汀眠不稳，衡湘虽好是他乡。", "dynasty": "清代", "author": "芮复传", "instruct": "七言绝句"}
{"title": "落魄", "content": "落魄江湖七十翁，欲持一笑与谁同？萧萧雪鬓难藏老，寂寂蓬门可讳穷？好句尚来欹枕处，壮心时在倚楼中。无涯毁誉何劳诘，骨朽人间论自公。", "dynasty": "宋代", "author": "陆游", "instruct": "七言律诗"}
{"title": "琴曲歌辞。别鹤", "content": "主人一去池水绝，池鹤散飞不相别。青天漫漫碧海重，知向何山风雪中。万里虽然音影在，向心终是死生同。池边巢破松树死，树头年年乌生子。", "dynasty": "唐代", "author": "王建", "instruct": "七言律诗"}
{"title": "猛虎行 二", "content": "猛虎潜深山。长啸自生风。人谓客行乐。客行苦心伤。", "dynasty": "南北朝", "author": "谢惠连", "instruct": "五言绝句"}
{"title": "往时", "content": "往时听说严州水，试向经行觅旧痕。尚有浮槎栖古木，可怜万壑势并吞。", "dynasty": "宋代", "author": "赵蕃", "instruct": "七言绝句"}
{"title": "渡淮", "content": "淮水东南阔，无风渡亦难。孤烟生乍直，远树望多圆。春浪棹声急，夕阳帆影残。清流宜映月，今夜重吟看。", "dynasty": "唐代", "author": "白居易", "instruct": "五言律诗"}
{"title": "瑶池", "content": "瑶池阿母绮窗开，黄竹歌声动地哀。八骏日行三万里，穆王何事不重来。", "dynasty": "唐代", "author": "李商隐", "instruct": "七言绝句"}
{"title": "八十吟十绝", "content": "文叔差增似往时，君房只是向来痴。谁知有个羊裘叟，汉鼎悬渠一钓丝。", "dynasty": "宋代", "author": "刘克庄", "instruct": "七言绝句"}
{"title": "浯溪", "content": "湛湛清江叠叠山，白云白鸟在其间。渔翁醉睡又醒睡，谁道皇天最惜闲。", "dynasty": "唐代", "author": "郑谷", "instruct": "七言绝句"}
{"title": "端居", "content": "远书归梦两悠悠，只有空床敌素秋。阶下青苔与红树，雨中寥落月中愁。", "dynasty": "唐代", "author": "李商隐", "instruct": "七言绝句"}
{"title": "隋苑（一作李商隐诗，题云定子）", "content": "红霞一抹广陵春，定子当筵睡脸新。却笑吃亏隋炀帝，破家亡国为谁人。", "dynasty": "唐代", "author": "杜牧", "instruct": "七言绝句"}
{"title": "寄逸", "content": "思隐今年竹几竿，因人略不报平安。门东叫认真痴绝，但有书来说饱餐。", "dynasty": "宋代", "author": "赵蕃", "instruct": "七言绝句"}
{"title": "僧画", "content": "万景峰前老禅叔，搜罗风月归岩谷。胸中有句吐无声，写作生绡三四幅。", "dynasty": "宋代", "author": "华岳", "instruct": "七言绝句"}
{"title": "使风", "content": "渺渺茫茫远愈微，乘风日夜趁东归。半醒半困模糊处，一似醉中骑马飞。", "dynasty": "宋代", "author": "文天祥", "instruct": "七言绝句"}
{"title": "题陆大参秀夫广陵牡丹诗卷后", "content": "南海英魂叫不醒，旧题重展墨香凝。当时京洛花无主，犹有春风寄广陵。", "dynasty": "宋代", "author": "林景熙", "instruct": "七言绝句"}
{"title": "夏日作", "content": "燕雀语相和，风池满芰荷。可惊成事晚，殊喜得闲多。竹众凉欺水，苔繁绿胜莎。无惭孤圣代，赋咏有诗歌。", "dynasty": "唐代", "author": "齐己", "instruct": "五言律诗"}
{"title": "八分羊", "content": "党家风味足肥羊，绮阁留人漫较量。万羊亦是男儿事，莫学狂夫取次尝。", "dynasty": "唐代", "author": "史凤", "instruct": "七言绝句"}
{"title": "嘉陵驿见贾岛旧题", "content": "贾子命堪悲，唐人独解诗。左迁今已矣，清绝更无之。毕竟吾犹许，商量众莫疑。嘉陵四十字，一一是天资。", "dynasty": "唐代", "author": "薛能", "instruct": "五言律诗"}
{"title": "高松", "content": "高松出众木，伴我向天涯。客散初晴候，僧来不语时。有风传雅韵，无雪试幽姿。上药终相待，他年访伏龟。", "dynasty": "唐代", "author": "李商隐", "instruct": "五言律诗"}
{"title": "隆庆", "content": "五丁尽力路通泉，百货东来蜀道贫。不以粪牛欺远俗，安知指虎有强臣。", "dynasty": "宋代", "author": "陈鹏", "instruct": "七言绝句"}
{"title": "除夜", "content": "忆昔岁除夜，见君花烛前。今宵祝文上，重叠叙新年。闲处低声哭，空堂背月眠。伤心小儿女，撩乱火堆边。", "dynasty": "唐代", "author": "元稹", "instruct": "五言律诗"}
{"title": "早发剡山（一作赵嘏诗）", "content": "正怀何谢俯长流，更览馀封识嵊州。树色老依官舍晚，溪声凉傍客衣秋。南岩气爽横郛郭，天姥云晴拂寺楼。日暮不堪还上马，蓼花风起路悠悠。", "dynasty": "唐代", "author": "薛逢", "instruct": "七言律诗"}
{"title": "河内别村业闲题", "content": "阮氏清风竹巷深，满溪松竹似山阴。门当谷路多樵客，地带河声足水禽。闲伴尔曹虽适意，静思吾道好沾襟。邻翁莫问伤时事，一曲高歌夕照沈。", "dynasty": "唐代", "author": "韦庄", "instruct": "七言律诗"}
{"title": "淮阴", "content": "芦梢林叶雨萧萧，独卧孤舟听楚谣。生计飘然一搔首，西风沙上趁归潮。", "dynasty": "宋代", "author": "张耒", "instruct": "七言绝句"}
{"title": "山中小雨得宇文使君简问尝见张僊翁乎戏作一", "content": "张僊挟弹知何往，清啸穿林但可闻。拾得铁丸无处用，为君打散四山云。", "dynasty": "宋代", "author": "陆游", "instruct": "七言绝句"}
{"title": "鞦韆", "content": "香入熏炉禁火天，芙蓉深苑斗秋千。身轻几欲随风去，却恨恩深不得仙。", "dynasty": "宋代", "author": "沈括", "instruct": "七言绝句"}
{"title": "买鸡", "content": "野处买鸡专报晓，从今不问夜何其。老夫辗转苦无寐，恰似度关初听时。", "dynasty": "宋代", "author": "姜特立", "instruct": "七言绝句"}
{"title": "佛头", "content": "公暇常来此处游，碧波巷巘解相留。翩然又向城中去，回顾溪山只自羞。", "dynasty": "宋代", "author": "文同", "instruct": "七言绝句"}
{"title": "京北原作", "content": "登原见城阙，策蹇思炎天。日午路中客，槐花风处蝉。远山秦木上，清渭汉陵前。何事居人世，皆从名利牵。", "dynasty": "唐代", "author": "贾岛", "instruct": "五言律诗"}
{"title": "采莲", "content": "风日正晴明，荷花蔽洲渚。不见采莲人，只闻花下语。", "dynasty": "明代", "author": "端淑卿", "instruct": "五言绝句"}
{"title": "潼关", "content": "终古高云簇此城，秋风吹散马蹄声。河流大野犹嫌束，山入潼关不解平。", "dynasty": "近代", "author": "谭嗣同", "instruct": "七言绝句"}
{"title": "赠韦八", "content": "辞君岁久见君初，白发惊嗟两有馀。容鬓别来今至此，心情料取合何如。曾同曲水花亭醉，亦共华阳竹院居。岂料天南相见夜，哀猿瘴雾宿匡庐。", "dynasty": "唐代", "author": "白居易", "instruct": "七言律诗"}
{"title": "答宁秀才求诗吟", "content": "林下闲言语，何须要许多。几乎三百首，足以备吟哦。", "dynasty": "宋代", "author": "邵雍", "instruct": "五言绝句"}
{"title": "赐谢览王暕诗", "content": "双文既后进。二少实名家。岂伊尔栋隆。信乃俱国华。", "dynasty": "南北朝", "author": "萧衍", "instruct": "五言绝句"}
{"title": "虢州涧东村居作", "content": "东南骑马出郊坰，回首寒烟隔郡城。清涧涨时翘鹭喜，绿桑疏处哺牛鸣。儿童见少生于客，奴仆骄多倨似兄。试望家田还自适，满畦秋水稻苗平。", "dynasty": "唐代", "author": "韦庄", "instruct": "七言律诗"}
{"title": "使行望悟真寺", "content": "采玉峰连佛寺幽，高高斜对驿门楼。无端来去骑官马，寸步教身不得游。", "dynasty": "唐代", "author": "张籍", "instruct": "七言绝句"}
{"title": "久雨", "content": "小雨飞空十日馀，苔钱称意上阶除。芒鞋不踏门前路，坐听呕哑过竹舆。", "dynasty": "宋代", "author": "曾几", "instruct": "七言绝句"}
{"title": "又和晦翁棹歌", "content": "云气藏山雪卷滩，地灵不与俗人看。一篙略借秋崖便，九曲欲穷山雨寒。", "dynasty": "宋代", "author": "方岳", "instruct": "七言绝句"}
{"title": "夜雪", "content": "雪眼羞明夜转飞，梅花未觉竹先知。一炉柴火三杯酒，谁记山阴有戴逵。", "dynasty": "宋代", "author": "宋自逊", "instruct": "七言绝句"}
{"title": "仙兴", "content": "金书宫殿玉阑干，雪瀑泉飞洞口寒。日暮仙翁骑鹤去，碧桃花满石棋盘。", "dynasty": "宋代", "author": "叶绍翁", "instruct": "七言绝句"}
{"title": "剃发", "content": "金刀闪冷光，一剃一清凉。未免随朝夕，依前长雪霜。夏林欹石腻，春涧水泉香。向老凋疏尽，寒天不出房。", "dynasty": "唐代", "author": "齐己", "instruct": "五言律诗"}
{"title": "咏梅杂诗", "content": "此兄自是风尘表，半在山巅半水涯。老子怕寒浑不出，夜窗明月看横斜。", "dynasty": "宋代", "author": "张道洽", "instruct": "七言绝句"}
{"title": "峡中行", "content": "两崖开尽水回环，一叶才通石罅间。楚客莫言山势险，世人心更险于山。", "dynasty": "唐代", "author": "雍陶", "instruct": "七言绝句"}
{"title": "鸱", "content": "依倚秋风气象豪，似欺黄雀在蓬蒿。不知羽翼青冥上，腐鼠相随势亦高。", "dynasty": "宋代", "author": "王安石", "instruct": "七言绝句"}
{"title": "乞猫", "content": "秋来鼠辈欺猫死，窥瓮翻盘搅夜眠。闻道狸奴将数子，买鱼穿柳聘衔蝉。", "dynasty": "宋代", "author": "黄庭坚", "instruct": "七言绝句"}
{"title": "十月菊", "content": "不染东篱一样黄，枝头琐细白而香。劳将茉莉相题品，未必莲花似六郎。", "dynasty": "宋代", "author": "潘牥", "instruct": "七言绝句"}
{"title": "四怨诗", "content": "手推呕哑车，朝朝暮暮耕。未曾分得谷，空得老农名。", "dynasty": "唐代", "author": "曹邺", "instruct": "五言绝句"}
{"title": "奉祠后作", "content": "八请犯天颜，今朝出汉关。浑如倦飞鸟，日暮傍巢还。", "dynasty": "宋代", "author": "张元干", "instruct": "五言绝句"}
{"title": "柘轩", "content": "三春采采为蚕供，衣被生灵独有功。野外谩多閒草木，可惭无计谢东风。", "dynasty": "宋代", "author": "李侗", "instruct": "七言绝句"}
{"title": "秋思", "content": "乌帽翩翩九陌麈，枝藜谁记岸纶巾？遗簪见取终安用，弊帚虽微亦自珍。廊庙似闻怜老病，云山渐欲属闲身。墙隅苜蓿秋风晚，独倚门扉感慨频。", "dynasty": "宋代", "author": "陆游", "instruct": "七言律诗"}
{"title": "子用惠鱼四轴以诗谢之", "content": "四幅溪藤任卷舒，管城幻出化龙鱼。风雷定似梭飞走，莫误呼儿觅素书。", "dynasty": "宋代", "author": "王炎", "instruct": "七言绝句"}
{"title": "儒生", "content": "儒生安义命，所遇委之天。用可重九鼎，穷宁直一钱？虽云发种种，未害腹便便。高卧茅檐下，羹藜法不传。", "dynasty": "宋代", "author": "陆游", "instruct": "五言律诗"}
{"title": "杏花", "content": "红芳紫萼怯春寒，蓓蕾粘枝密作团。记得观灯凤楼上，百条银烛泪阑干。", "dynasty": "宋代", "author": "王禹偁", "instruct": "七言绝句"}
{"title": "屏风", "content": "六曲连环接翠帷，高楼半夜酒醒时。掩灯遮雾密如此，雨落月明俱不知。", "dynasty": "唐代", "author": "李商隐", "instruct": "七言绝句"}
{"title": "太行", "content": "西北浮云捲莫秋，太行南麓照封丘。横峰侧岭知多少，行到燕山翠未休。", "dynasty": "宋代", "author": "范成大", "instruct": "七言绝句"}
{"title": "宫词", "content": "宫门间掩兽钚斜，微雨新晴满地花。番次未当车驾出，却寻同伴学宣麻。", "dynasty": "宋代", "author": "宋白", "instruct": "七言绝句"}
{"title": "读史", "content": "亚父凄凉别楚营，天留三杰翼龙争。高才无主不能用，直道有时方始平。喜愠子文何颖悟，卷藏蘧瑗甚分明。须知饮啄繇天命，休问黄河早晚清。", "dynasty": "唐代", "author": "徐夤", "instruct": "七言律诗"}
{"title": "杏花", "content": "活色生香第一流，手中移得近青楼。谁知艳性终相负，乱向春风笑不休。", "dynasty": "唐代", "author": "薛能", "instruct": "七言绝句"}
{"title": "泉", "content": "非凿非疏出洞门，源深流嶮合还分。高成瀑布漱逋客，清入御沟朝圣君。迸滴几山穿破石，迅飞层峤喷开云。旧斋一带连松竹，明月窗前枕上闻。", "dynasty": "唐代", "author": "徐夤", "instruct": "七言律诗"}
{"title": "王才元舍人许牡丹求诗", "content": "闻道潜溪千叶紫，主人不剪要题诗。欲搜佳句恐春老，试遣七言赊一枝。", "dynasty": "宋代", "author": "黄庭坚", "instruct": "七言绝句"}
{"title": "丹阳孟珠歌", "content": "阳春二三月。草与水同色。道逢游冶郎。恨不早相识。", "dynasty": "南北朝", "author": "鲍令晖", "instruct": "五言绝句"}
{"title": "铁行者", "content": "僧舍生涯只且然，养他行者不须钱。龙潭莫问僧参得，吹灭灯时各自眠。", "dynasty": "宋代", "author": "张镃", "instruct": "七言绝句"}
{"title": "王东卿惠墨戏副之以诗因次韵谢之", "content": "近时画手说超然，小景仍推赵大年。谁识当家老摩诘，有如珠玉韫温渊。", "dynasty": "宋代", "author": "蔡戡", "instruct": "七言绝句"}
{"title": "秋兴", "content": "蓬蒿门巷绝经过，清夜何人与晤歌？蟋蟀独知秋令早，芭蕉正得雨声多。传家产业遗书富，玩世神通醉脸酡。如许痴顽君会否？一毫不遣损天和。", "dynasty": "宋代", "author": "陆游", "instruct": "七言律诗"}
{"title": "自适", "content": "紫陌奔驰不暂停，送迎终日在郊坰.年来鬓畔未垂白，雨后江头且蹋青。浮蚁满杯难暂舍，贯珠一曲莫辞听。春风只有九十日，可合花前半日醒。", "dynasty": "唐代", "author": "郑谷", "instruct": "七言律诗"}
{"title": "吟边", "content": "落尽茶蘼燕未归，小园寂寂掩柴扉。吟边正苦无诗料，风递杨花扑客衣。", "dynasty": "宋代", "author": "黄庚", "instruct": "七言绝句"}
{"title": "饶守陈粹中有诗见留次韵为谢", "content": "相逢一笑又相离，肠断登临送别时。久占都亭惭重客，秋风回首片帆迟。", "dynasty": "宋代", "author": "王之望", "instruct": "七言绝句"}
{"title": "读唐人愁诗戏作", "content": "飞雪安能住酒中，闲愁见酒亦消融。山家有力参天地，不放清尊一日空。", "dynasty": "宋代", "author": "陆游", "instruct": "七言绝句"}
{"title": "硫黄", "content": "一粒硫黄入贵门，寝堂深处问玄言。时人尽说韦山甫，昨日馀干吊子孙。", "dynasty": "唐代", "author": "张祜", "instruct": "七言绝句"}
{"title": "舞者", "content": "绿毛钗动小相思，一唱南轩日午时。慢靸轻裾行欲近，待调诸曲起来迟。筵停匕箸无非听，吻带宫商尽是词。为问倾城年几许，更胜琼树是琼枝。", "dynasty": "唐代", "author": "薛能", "instruct": "七言律诗"}
{"title": "老去", "content": "老去光阴日日悭，更无大药驻朱颜。近来学得长生诀，十二时中总放閒。", "dynasty": "宋代", "author": "姜特立", "instruct": "七言绝句"}
{"title": "清谿馆作", "content": "指途清谿里，左右唯深林。云蔽望乡处，雨愁为客心。遇人多物役，听鸟时幽音。何必沧浪水，庶兹浣尘襟。", "dynasty": "唐代", "author": "谈戭", "instruct": "五言律诗"}
{"title": "自咏", "content": "闷发每吟诗引兴，兴来兼酌酒开颜。欲逢假日先招客，正对衙时亦望山。句检簿书多卤莽，堤防官吏少机关。谁能头白劳心力，人道无才也是闲。", "dynasty": "唐代", "author": "白居易", "instruct": "七言律诗"}
{"title": "白马", "content": "白马东北来，空鞍贯双箭。可怜马上郎，意气今谁见。近时主将戮，中夜商於战。丧乱死多门，呜呼泪如霰。", "dynasty": "唐代", "author": "杜甫", "instruct": "五言律诗"}
{"title": "梅花", "content": "梅花不肯傍春光，自向深冬著艳阳。龙笛远吹胡地月，燕钗初试汉宫妆。风虽强暴翻添思，雪欲侵凌更助香。应笑暂时桃李树，盗天和气作年芳。", "dynasty": "唐代", "author": "韩偓", "instruct": "七言律诗"}
{"title": "池窗", "content": "池晚莲芳谢，窗秋竹意深。更无人作伴，唯对一张琴。", "dynasty": "唐代", "author": "白居易", "instruct": "五言绝句"}
{"title": "赠人", "content": "或棹孤舟或杖藜，寻常适意钓长溪。草堂竹径在何处，落日孤烟寒渚西。", "dynasty": "唐代", "author": "陈羽", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "亭若龙两翼，欲跃胜高空。济人几千百，绪余不言功。", "dynasty": "宋代", "author": "包恢", "instruct": "五言绝句"}
{"title": "醉醒", "content": "积善坊中前度饮，谢家诸婢笑扶行。今宵还似当时醉，半夜觉来闻哭声。", "dynasty": "唐代", "author": "元稹", "instruct": "七言绝句"}
{"title": "杂题", "content": "钓鱼吹笛本闲身，正坐微官白发新。著屐此生犹几緉，可令复踏九衢尘？", "dynasty": "宋代", "author": "陆游", "instruct": "七言绝句"}
{"title": "秋词", "content": "雨放凉飚晚复晴，小窗人亦共秋清。月华纲在蛛丝上，错认疏帘挂水晶。", "dynasty": "宋代", "author": "沈说", "instruct": "七言绝句"}
{"title": "早鸿", "content": "木落波浪动，南飞闻夜鸿。参差天汉雾，嘹唳月明风。野水莲茎折，寒泥稻穗空。无令一行侣，相失五湖中。", "dynasty": "唐代", "author": "李群玉", "instruct": "五言律诗"}
{"title": "古镜", "content": "轩后红炉独铸成，藓痕磨落月轮呈。万般物象皆能鉴，一个人心不可明。匣内乍开鸾凤活，台前高挂鬼神惊。百年肝胆堪将比，只怕看频素发生。", "dynasty": "唐代", "author": "若虚", "instruct": "七言律诗"}
{"title": "池上", "content": "绿卷晴荷插满池，珍禽来惯帖船飞。看云只似寻常立，何独今朝忘却归。", "dynasty": "宋代", "author": "张镃", "instruct": "七言绝句"}
{"title": "古柏", "content": "四边乔木尽儿孙，曾见吴宫几度春。若使当时成大夏，也应随例作埃尘。", "dynasty": "宋代", "author": "方惟深", "instruct": "七言绝句"}
{"title": "镜湖", "content": "鸦陈连空木叶疏，西风衰柳半平芜。湖山照眼长奇丽，不枉千金买画图。", "dynasty": "元代", "author": "韩性", "instruct": "七言绝句"}
{"title": "市人有弄虎者儿辈请观饲以豚蹄睹其攫噬戏作", "content": "荧荧目色为生寒，蛮獠歌呼意自閒。莫倚便能探虎穴，势卑还长越王炎。", "dynasty": "宋代", "author": "韩元吉", "instruct": "七言绝句"}
{"title": "勉学", "content": "学力艰危见，精诚梦寐知。众人虽莫察，吾道岂容欺？雷雨含元气，蓍龟决大疑。为儒能体此，端不负先师。", "dynasty": "宋代", "author": "陆游", "instruct": "五言律诗"}
{"title": "御试后进诗", "content": "三时赐食天厨近，再宿偷吟禁漏清。二十五家齐拔宅，人间已写上升名。", "dynasty": "唐代", "author": "王贞白", "instruct": "七言绝句"}
{"title": "纸", "content": "妙迹蔡侯施，芳名左伯驰。云飞锦绮落，花发缥红披。舒卷随幽显，廉方合轨仪。莫惊反掌字，当取葛洪规。", "dynasty": "唐代", "author": "李峤", "instruct": "五言律诗"}
{"title": "过九疑", "content": "人与韶音渺莫闻，山如羽卫自森森。不封不树知何处，漫说零陵古到今。", "dynasty": "宋代", "author": "马大同", "instruct": "七言绝句"}
{"title": "游太平山诗", "content": "石险天貌分。林交日容缺。阴涧落春荣。寒岩留夏雪。", "dynasty": "南北朝", "author": "孔稚珪", "instruct": "五言绝句"}
{"title": "出哨", "content": "博带褒衣出木兰，回头未觉赋才难。要将七字欺淫丽，大猎王庭侍可汗。", "dynasty": "清代", "author": "陈兆仑", "instruct": "七言绝句"}
{"title": "柳", "content": "风慢日迟迟，拖烟拂水时。惹将千万恨，系在短长枝。骨软张郎瘦，腰轻楚女饥。故园归未得，多少断肠思。", "dynasty": "唐代", "author": "崔橹", "instruct": "五言律诗"}
{"title": "杂咏", "content": "柳嫌暮雨莺声涩，花怯东风蝶梦寒。偶忆故园春色好，他乡花柳带愁看。", "dynasty": "宋代", "author": "黄庚", "instruct": "七言绝句"}
{"title": "折槛行", "content": "呜呼房魏不复见，秦王学士时难羡。青衿胄子困泥涂，白马将军若雷电。千载少似朱云人，至今折槛空嶙峋。娄公不语宋公语，尚忆先皇容直臣。", "dynasty": "唐代", "author": "杜甫", "instruct": "七言律诗"}
{"title": "冬日读白集爱其贫坚志士节病长高人情之句作", "content": "天下不难一，孰能凝使坚？自古功已成，或散如飞烟。惟唐用房魏，规模三百年。至今河潼路，过者犹泫然。", "dynasty": "宋代", "author": "陆游", "instruct": "五言律诗"}
{"title": "野步", "content": "江山客思满，云水稻田空。日坞悬秋实，霜林坠晚红。", "dynasty": "宋代", "author": "姜特立", "instruct": "五言绝句"}
{"title": "落日", "content": "晚照背高台，残钟残角催。能销几度落，已是半生来。吹叶阴风发，漫空暝色回。因思古人事，更变尽尘埃。", "dynasty": "唐代", "author": "齐己", "instruct": "五言律诗"}
{"title": "观燕", "content": "深闺寂寞带斜晖，又是黄昏半掩扉。燕子不知人意思，檐前故作一双飞。", "dynasty": "宋代", "author": "朱淑真", "instruct": "七言绝句"}
{"title": "法云寺和汤立贤留题", "content": "寺占湖边数亩山，杖藜偷得一朝閒。昨朝恰别居巢长，又喜新诗在壁间。", "dynasty": "宋代", "author": "王之道", "instruct": "七言绝句"}
{"title": "山圃", "content": "山圃归来花半空，尊前一别五春风。新松已自高三箠，旧堑还须广十弓。", "dynasty": "宋代", "author": "姜特立", "instruct": "七言绝句"}
{"title": "桃花", "content": "千株含露态，何处照人红。风暖仙源里，春和水国中。流莺应见落，舞蝶未知空。拟欲求图画，枝枝带竹丛。", "dynasty": "唐代", "author": "齐己", "instruct": "五言律诗"}
{"title": "句", "content": "风开笑颊轻桃艳，雨带啼痕白玉容。蝶舞只疑残雪压，月明惟觉异香浓。", "dynasty": "宋代", "author": "韩忠彦", "instruct": "七言绝句"}
{"title": "感物", "content": "今年叶底已藏花，来岁还抽后岁芽。代谢乘除无了日，须将定力看浮华。", "dynasty": "宋代", "author": "姜特立", "instruct": "七言绝句"}
{"title": "过骊山（一作赵嘏诗）", "content": "冷日微烟渭水愁，华清宫树不胜秋。霓裳一曲千门锁，白尽梨园弟子头。", "dynasty": "唐代", "author": "孟迟", "instruct": "七言绝句"}
{"title": "井口镇石牛诗", "content": "巨石如牛泝绿漪，象名为物本无知。休言神禹忘疏鉴，付与冯夷日棰笞。", "dynasty": "宋代", "author": "阳枋", "instruct": "七言绝句"}
{"title": "太原", "content": "梦里乡关春复秋，眼明今得见并州。古来全晋非无策，乱后清汾空自流。南渡衣冠几人在？西山薇蕨此生休。十年弄笔文昌府，争信中朝有楚囚。", "dynasty": "金朝", "author": "元好问", "instruct": "七言律诗"}
{"title": "四顶山", "content": "胜景天然别，精神入画图。一山分四顶，三面瞰平湖。过夏僧无热，凌冬草不枯。游人来至此，愿剃发和须。", "dynasty": "唐代", "author": "罗隐", "instruct": "五言律诗"}
{"title": "永嘉", "content": "东瓯传旧俗，风日江边好。何处乐神声，夷歌出烟岛。", "dynasty": "唐代", "author": "顾况", "instruct": "五言绝句"}
{"title": "古词", "content": "鹊血雕弓湿未干，鸊鹈新淬剑光寒。辽东老将鬓成雪，犹向旄头夜夜看。", "dynasty": "唐代", "author": "卫象", "instruct": "七言绝句"}
{"title": "落叶", "content": "陈绿向参差，初红已重叠。中庭初扫地，绕树三两叶。", "dynasty": "唐代", "author": "王建", "instruct": "五言绝句"}
{"title": "种梅", "content": "素与梅花自有缘，又移几本种庭前。镜中一半閒风月，不属王郎载雪船。", "dynasty": "宋代", "author": "史文卿", "instruct": "七言绝句"}
{"title": "寄人", "content": "酷怜风月为多情，还到春时别恨生。倚柱寻思倍惆怅，一场春梦不分明。", "dynasty": "唐代", "author": "张泌", "instruct": "七言绝句"}
{"title": "唐铙歌鼓吹曲·奔鲸沛", "content": "奔鲸沛，荡海垠。吐霓翳日，腥浮云。帝怒下顾，哀垫昏。授以神柄，推元臣。手援天矛，截脩鳞。披攘蒙霿，开海门。地平水静，浮天根。羲和显耀，乘清氛。赫炎溥畅，融大钧。", "dynasty": "唐代", "author": "柳宗元", "instruct": "七言律诗"}
{"title": "西湖", "content": "南北高峰叫杜鹃，斜阳浮翠断桥边。画船归处江湖梦，一半楼台杨柳烟。", "dynasty": "宋代", "author": "王镃", "instruct": "七言绝句"}
{"title": "春晴", "content": "风淡帘栊花弄影，雨余池馆燕争泥。春光去就轻如叶，一任声声杜宇啼。", "dynasty": "宋代", "author": "宋伯仁", "instruct": "七言绝句"}
{"title": "采桑", "content": "自古多征战，由来尚甲兵。长驱千里去，一举两番平。按剑从沙漠，歌谣满帝京。寄言天下将，须立武功名。", "dynasty": "唐代", "author": "张祜", "instruct": "五言律诗"}
{"title": "漫兴", "content": "乐天閒适文章累，陶令归来儿子忧。两事吾今浑放下，看山临水更何愁。", "dynasty": "宋代", "author": "张镃", "instruct": "七言绝句"}
{"title": "失题", "content": "寒鸦飞数点，流水绕孤村。斜阳欲落处，一望黯消魂。", "dynasty": "隋代", "author": "杨广", "instruct": "五言绝句"}
{"title": "园蔬", "content": "园蔬小摘嫩还抽，畦稻新舂滑欲流。枕簟不移随处有，饱餐甘寝更无求。", "dynasty": "宋代", "author": "王安石", "instruct": "七言绝句"}
{"title": "菱沼", "content": "柄似蟾蜍股样肥，叶如蝴蝶翼相羌。蟾蜍翘立蝶飞起，便是菱花著子时。", "dynasty": "宋代", "author": "杨万里", "instruct": "七言绝句"}
{"title": "春词", "content": "翠鼎香深旋作花，余酲牵梦几还家。梦中记得春池绿，曾共丁宁下番花。", "dynasty": "宋代", "author": "方岳", "instruct": "七言绝句"}
{"title": "杂咏", "content": "一日日穷穷不醒，一年年老老如期。黄河却有逢清日，白发应无返黑时。", "dynasty": "宋代", "author": "陆游", "instruct": "七言绝句"}
{"title": "桃源", "content": "绝壁相欹是洞门，昔人从此入仙源。数株花下逢珠翠，半曲歌中老子孙。别后自疑园吏梦，归来谁信钓翁言。山前空有无情水，犹绕当时碧树村。", "dynasty": "唐代", "author": "章碣", "instruct": "七言律诗"}
{"title": "占星者谓命宫月孛，独行无害，但去年复照作", "content": "暗曜加临有救神，煌煌福德自天仁。只烦终惠苏残喘，官爵从渠奉董秦。", "dynasty": "宋代", "author": "范成大", "instruct": "七言绝句"}
{"title": "谢朱鹤皋招饮四诗", "content": "过雨桃花坠晚红，及时庭草翠翻风。倚窗细究天人理，六籍元无一字空。", "dynasty": "宋代", "author": "曹彦约", "instruct": "七言绝句"}
{"title": "忆远", "content": "行人犹未有归期，万里初程日暮时。唯爱门前双柳树，枝枝叶叶不相离。", "dynasty": "唐代", "author": "张籍", "instruct": "七言绝句"}
{"title": "缺月", "content": "缺月来照屋角时，西家狗吠东家疑。夜深精露鬼初动，窸窣古莽无风吹。", "dynasty": "宋代", "author": "梅尧臣", "instruct": "七言绝句"}
{"title": "渔庄", "content": "芙蓉开遍锦云低，夜饮渔庄月满池。按得新词倚红袖，桃花便面写乌丝。", "dynasty": "明代", "author": "李瓒", "instruct": "七言绝句"}
{"title": "春阴", "content": "阴霭连朝昏广野，鲜飚终日漾书帷。可怜细雨轻寒夜，正是故园花发时。", "dynasty": "宋代", "author": "张嵲", "instruct": "七言绝句"}
{"title": "言怀", "content": "出山不得意，谒帝值戈鋋.岂料为文日，翻成用武年。", "dynasty": "唐代", "author": "曹松", "instruct": "五言绝句"}
{"title": "阳春歌", "content": "帘低晓露湿，帘卷莺声急。欲起把箜篌，如凝彩弦涩。孤眠愁不转，点泪声相及。净扫阶上花，风来更吹入。", "dynasty": "唐代", "author": "吴象之", "instruct": "五言律诗"}
{"title": "高楼", "content": "远天明月出，照此谁家楼。上有罗衣裳，凉风吹不休。", "dynasty": "唐代", "author": "于武陵", "instruct": "五言绝句"}
{"title": "歌（一作凉州行）", "content": "谁唱关西曲，寂寞夜景深。一声长在耳，万恨重经心。调古清风起，曲终凉月沉。却应筵上客，未必是知音。", "dynasty": "唐代", "author": "王贞白", "instruct": "五言律诗"}
{"title": "杂兴", "content": "砚传百岁玺阙角，笔擅一时锥出囊。纸欲穷时瘦蛟举，已看雷雨跨苍茫。", "dynasty": "宋代", "author": "陆游", "instruct": "七言绝句"}
{"title": "春夜山庭诗", "content": "春夜芳时晚。幽庭野气深。山疑刻削意。树接纵横阴。户对忘忧草。池惊旅浴禽。樽中良得性。物外知余心。", "dynasty": "隋代", "author": "江总", "instruct": "五言律诗"}
{"title": "寒暑", "content": "寒暑侵陵日夜衰，坐令齿发不支持。爱憎徇物去忘反，神气养形谁复知？布帔九条晨入静，柏床五尺夜精思。旧交勿恨江湖别，云海神山会有期。", "dynasty": "宋代", "author": "陆游", "instruct": "七言律诗"}
{"title": "云锦", "content": "西湖万顷荷，护以堤千丈。应诏待新辞，无为恋盆盎。", "dynasty": "宋代", "author": "赵蕃", "instruct": "五言绝句"}
{"title": "梅花 十五", "content": "明洁众所忌，难与群芳时，怀贞岁华晚，只有天地知。", "dynasty": "元代", "author": "王冕", "instruct": "五言绝句"}
{"title": "游百家岩杂诗", "content": "月池悬溜落苍洼，岩窦分居可百家。不羡碧澜秋色好，倚天惊绝赤城霞。", "dynasty": "元代", "author": "王恽", "instruct": "七言绝句"}
{"title": "坏桥诗", "content": "匝栏生暗藓，覆板没鱼衣。岸曲斜梁阻，何时香步归。", "dynasty": "南北朝", "author": "徐摛", "instruct": "五言绝句"}
{"title": "嘉运", "content": "嘉运良时两阻修，钓竿蓑笠乐林丘。家无寸帛浑闲事，身似浮云且自由。庭际鸟啼花旋落，潭心月在水空流。晨炊一箸红银粒，忆著长安索米秋。", "dynasty": "唐代", "author": "徐夤", "instruct": "七言律诗"}
{"title": "乐府新诗", "content": "一声卢女十三弦，早嫁城西好少年。不羡越溪歌者苦，采莲归去绿窗眠。", "dynasty": "唐代", "author": "徐凝", "instruct": "七言绝句"}
{"title": "秋泉", "content": "泠色初澄一带烟，幽声遥泻十丝弦。长来枕上牵情思，不使愁人半夜眠。", "dynasty": "唐代", "author": "薛涛", "instruct": "七言绝句"}
{"title": "赠鹭", "content": "雪衣飞去莫匆匆，小住滩前伴钓篷。禹庙兰亭三十里，相逢多在暮烟中。", "dynasty": "宋代", "author": "陆游", "instruct": "七言绝句"}
{"title": "蝶", "content": "随风粉翅太轻狂，夜宿花房春梦香。栩栩不知身是梦，又将魂梦化蒙庄。", "dynasty": "宋代", "author": "黄庚", "instruct": "七言绝句"}
{"title": "三月三日上忠襄坟，因之行散，得十绝句", "content": "游人不是上坟回，便是清湍褉事来。最苦相逢无处避，天禧寺及雨花台。", "dynasty": "宋代", "author": "杨万里", "instruct": "七言绝句"}
{"title": "天梅以和巢南西冷吊秋诗见示，即次其韵，", "content": "热血胸中吹不凉，年年忍见柳丝长！华径亦有邹容墓，一样秋坟吊夕阳。", "dynasty": "近代", "author": "柳亚子", "instruct": "七言绝句"}
{"title": "四皓庙", "content": "汉惠秦皇事已闻，庙前高木眼前云。楚王谩费闲心力，六里青山尽属君。", "dynasty": "唐代", "author": "罗隐", "instruct": "七言绝句"}
{"title": "闻歌", "content": "贯珠一夜奏累累，尽是荀家旧教词。落尽梁尘肠不断，九原谁报小怜知。", "dynasty": "唐代", "author": "吴融", "instruct": "七言绝句"}
{"title": "舞曲歌辞。白纻歌", "content": "皎皎白纻白且鲜，将作春衫称少年。裁缝长短不能定，自持刀尺向姑前。复恐兰膏污纤指，常遣傍人收堕珥。衣裳著时寒食下，还把玉鞭鞭白马。", "dynasty": "唐代", "author": "张籍", "instruct": "七言律诗"}
{"title": "题覃怀吕充隐和隐诗卷", "content": "数诗盘谷友人钦，一片柴桑处士心。几十年间南北事，祗令三叹有遗音。", "dynasty": "宋代", "author": "李曾伯", "instruct": "七言绝句"}
{"title": "东山", "content": "东山随分作生涯，即是清高隐者家。粗有小园供日涉，不愁无地种梅花。", "dynasty": "宋代", "author": "俞桂", "instruct": "七言绝句"}
{"title": "春晚雨中作", "content": "冉冉流年不贷人，东园青杏又尝新。方书无药医治老，风雨何心断送春！乐事久归孤枕梦，酒痕空伴素衣麈。畏途回首涛澜恶，赖有云山著此身。", "dynasty": "宋代", "author": "陆游", "instruct": "七言律诗"}
{"title": "崇义院杂题", "content": "六月门前暑似炊，殿堂深处未曾知。晚凉浴罢思归去，更为松风伫少时。", "dynasty": "明代", "author": "文徵明", "instruct": "七言绝句"}
{"title": "春风", "content": "春风先发苑中梅，樱杏桃梨次第开。荠花榆荚深村里，亦道春风为我来。", "dynasty": "唐代", "author": "白居易", "instruct": "七言绝句"}
{"title": "王东卿惠墨戏副之以诗因次韵谢之", "content": "枯槎怪石出天然，笔力挽回三百年。但见毫端侔造化，不知胸次蕴天渊。", "dynasty": "宋代", "author": "蔡戡", "instruct": "七言绝句"}
{"title": "睡起", "content": "石枕藤床一榻低，觉来还自日沈西。白云堆里翻身转，一曲渔歌在碧溪。", "dynasty": "宋代", "author": "释净端", "instruct": "七言绝句"}
{"title": "远游", "content": "少年游宦日，肮脏耻沉浮。见虎犹攘臂，逢狐肯叩头？力行虽自许，早退岂人谋。小艇烟波上，飘然得远游。", "dynasty": "宋代", "author": "陆游", "instruct": "五言律诗"}
{"title": "尝蟹", "content": "故园霜落暮秋时，酒绿橙黄蟹正宜。今日持螯仍大嚼，不堪回首起遐思。", "dynasty": "明代", "author": "黄淮", "instruct": "七言绝句"}
{"title": "纵笔", "content": "一纸除书到海边，紫皇赐号武夷仙。功名敢道浑无意，暂作闲人五百年。", "dynasty": "宋代", "author": "陆游", "instruct": "七言绝句"}
{"title": "昼坐", "content": "早春风雨暗江干，羔酒狐裘不敌寒。输与蒲龛深袖手，一炉真火养金丹。", "dynasty": "宋代", "author": "陆游", "instruct": "七言绝句"}
{"title": "春词", "content": "穆穆清光外，葱葱佳气中。云天看斗柄，寰海受和风。", "dynasty": "宋代", "author": "毛滂", "instruct": "五言绝句"}
{"title": "芳草", "content": "曲江岸上天街里，两地纵生车马多。不似萋萋南浦见，晚来烟雨半相和。", "dynasty": "唐代", "author": "罗邺", "instruct": "七言绝句"}
{"title": "偈", "content": "华种有生姓，因地华生生。大缘与性合，当生生不生。", "dynasty": "宋代", "author": "释法演", "instruct": "五言绝句"}
{"title": "雨", "content": "历历愁心乱，迢迢独夜长。春帆江上雨，晓镜鬓边霜。啼鸟云山静，落花溪水香。家人亦念我，与汝黯相忘。", "dynasty": "唐代", "author": "戴叔伦", "instruct": "五言律诗"}
{"title": "题画", "content": "春风修禊忆江南，酒榼茶垆共一担。寻向人家好花处，不通名姓即停骖。", "dynasty": "明代", "author": "唐寅", "instruct": "七言绝句"}
{"title": "行营病中", "content": "心许征南破虏归，可言羸病卧戎衣。迟迟不见怜弓箭，惆怅秋鸿敢近飞。", "dynasty": "唐代", "author": "刘商", "instruct": "七言绝句"}
{"title": "秋日陕州道中作", "content": "孤客秋风里，驱车入陕西。关河午时路，村落一声鸡。树势标秦远，天形到岳低。谁知我名姓，来往自栖栖。", "dynasty": "唐代", "author": "顾非熊", "instruct": "五言律诗"}
{"title": "忆梅", "content": "到得芳天闹众葩，相思一夜鬓成华。阆风归去无消息，梦寐犹应见此花。", "dynasty": "宋代", "author": "张道洽", "instruct": "七言绝句"}
{"title": "读史", "content": "顺谀要领绝，书罢付函封，隸子方求益，君非卖菜傭。", "dynasty": "宋代", "author": "宋祁", "instruct": "五言绝句"}
{"title": "关南上桥寺候黄观察善卿殡不至漫占催装诗奉", "content": "薤露将晞早食前，如何报说五更天。因风寄与鸡鸣枕，则为长眠废短眠。", "dynasty": "明代", "author": "汤显祖", "instruct": "七言绝句"}
{"title": "拟古四色诗", "content": "丹如桓公庙。青如夕郎门。黑如南岩{石肃}。白如东山猨。", "dynasty": "南北朝", "author": "范云", "instruct": "五言绝句"}
{"title": "石井", "content": "苔色遍春石，桐阴入寒井。幽人独汲时，先乐残阳影。", "dynasty": "唐代", "author": "司空曙", "instruct": "五言绝句"}
{"title": "敖山人病诗以问之", "content": "九十风光强半过，栖迟高枕欲如何。夜来红雨千山落，留得春声杜宇多。", "dynasty": "明代", "author": "张佳胤", "instruct": "七言绝句"}
{"title": "春日", "content": "鸣鸠乳燕寂无声，日射西窗泼眼明。午醉醒来无一事，只将春睡赏春晴。", "dynasty": "宋代", "author": "苏轼", "instruct": "七言绝句"}
{"title": "池荷", "content": "红藕花多映碧栏，秋风才起易凋残。池塘一段荣枯事，都被沙鸥冷眼看。", "dynasty": "宋代", "author": "黄庚", "instruct": "七言绝句"}
{"title": "龙池", "content": "龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。", "dynasty": "唐代", "author": "李商隐", "instruct": "七言绝句"}
{"title": "新秋", "content": "一夜凉风动扇愁，背时容易入新秋。桃花脸上汪汪泪，忍到更深枕上流。", "dynasty": "宋代", "author": "朱淑真", "instruct": "七言绝句"}
{"title": "重阳", "content": "节逢重九海门外，家在五湖烟水东。还向秋山觅诗句，伴僧吟对菊花风。", "dynasty": "唐代", "author": "赵嘏", "instruct": "七言绝句"}
{"title": "建茶", "content": "北苑中春岫幌开，里民清晓驾肩来。丰隆已助新芽出，更作欢声动地催。", "dynasty": "宋代", "author": "晏殊", "instruct": "七言绝句"}
{"title": "后园作回文诗", "content": "斜峰绕径曲，耸石带山连。花馀拂戏鸟，树密隐鸣蝉。", "dynasty": "南北朝", "author": "萧绎", "instruct": "五言绝句"}
{"title": "田家", "content": "稻熟田间笑老农，咚咚村鼓乐时丰。新刍自酌花瓷碗，醉倒扶携夕照中。", "dynasty": "宋代", "author": "刘学箕", "instruct": "七言绝句"}
{"title": "三桥诗 望佳", "content": "轻舟转孤屿，幽浦漾平波。回看望佳处，归路逐鱼歌。", "dynasty": "宋代", "author": "欧阳修", "instruct": "五言绝句"}
{"title": "即事", "content": "鱼鳅群出天将雨，蛙黾争鸣草满庭。莫道归休便无事，时时襏襫伴园丁。", "dynasty": "宋代", "author": "陆游", "instruct": "七言绝句"}
{"title": "送王补之行风忽作因题四句于舟中", "content": "淮口西风急，君行定几时。故应今夜月，未便照相思。", "dynasty": "宋代", "author": "王安石", "instruct": "五言绝句"}
{"title": "城上", "content": "双双黄犊卧斜阳，叶叶丹枫著早霜。沙水自鸣如有恨，野花无主为谁芳？郫筒味酽愁濡甲，巴曲声悲怯断肠。赖有生平管城子，不妨驱使答风光。", "dynasty": "宋代", "author": "陆游", "instruct": "七言律诗"}
{"title": "已亥杂诗", "content": "少年哀乐过于人，歌泣无端字字真。既壮周旋杂痴黠，童心来复梦中身。", "dynasty": "清代", "author": "龚自珍", "instruct": "七言绝句"}
{"title": "月岩", "content": "举头见日犹为近，何况凌虚到月边。更欲裴徊究真妄，无人与我共谈玄。", "dynasty": "宋代", "author": "赵蕃", "instruct": "七言绝句"}
{"title": "石人", "content": "检点行程岁岁同，石人头畔且从容。向来奉口溪边月，此夜乾元寺里钟。", "dynasty": "宋代", "author": "沈瀛", "instruct": "七言绝句"}
{"title": "小院", "content": "小院春寒闭寂寥，东风吹雪未全消。山茶谢了梅花落，移得诗情上柳条。", "dynasty": "宋代", "author": "张绍文", "instruct": "七言绝句"}
{"title": "寒夜", "content": "辘轳梦断金梧井，夜月沉沉风露冷。起向庭中独自行，伴人惟有梅花影。", "dynasty": "宋代", "author": "高彦竹", "instruct": "七言绝句"}
{"title": "题徐京伯通判北征诗卷", "content": "一襟忠谊气，数首北征诗。，不许公卿见，徒为箧笥奇。衔枚冲雪夜，击楫誓江时。此志无人共，愁吟两鬓丝。", "dynasty": "宋代", "author": "戴复古", "instruct": "五言律诗"}
{"title": "耒阳谿夜行（为伤杜甫作）", "content": "乘夕棹归舟，缘源二转幽。月明看岭树，风静听溪流。岚气船间入，霜华衣上浮。猿声虽此夜，不是别家愁。", "dynasty": "唐代", "author": "戎昱", "instruct": "五言律诗"}
{"title": "句", "content": "我观招提境，古桧何苍奇。白蚁巢其根，青虬啮其枝。", "dynasty": "宋代", "author": "施元长", "instruct": "五言绝句"}
{"title": "答萧琛诗", "content": "虽云早契阔。乃自非同志。勿谈兴运初。且道狂奴异。", "dynasty": "南北朝", "author": "萧衍", "instruct": "五言绝句"}
{"title": "翠碧鸟（以上并在醴陵作）", "content": "天长水远网罗稀，保得重重翠碧衣。挟弹小儿多害物，劝君莫近市朝飞。", "dynasty": "唐代", "author": "韩偓", "instruct": "七言绝句"}
{"title": "答范石湖牡丹诗", "content": "满城桃李已尘埃，丽日稠红次第开。竹里柴扉掩春昼，坐看蜂蝶去还来。", "dynasty": "宋代", "author": "吴儆", "instruct": "七言绝句"}
{"title": "杨柳", "content": "亚夫营畔柳濛濛，隋主堤边四路通。攀折赠君还有意，翠眉轻嫩怕春风。", "dynasty": "唐代", "author": "汪遵", "instruct": "七言绝句"}
{"title": "历历", "content": "历历开元事，分明在眼前。无端盗贼起，忽已岁时迁。巫峡西江外，秦城北斗边。为郎从白首，卧病数秋天。", "dynasty": "唐代", "author": "杜甫", "instruct": "五言律诗"}
{"title": "晚望", "content": "江城寒角动，沙洲夕鸟还。独在高亭上，西南望远山。", "dynasty": "唐代", "author": "白居易", "instruct": "五言绝句"}
{"title": "舟行即事", "content": "对景如何可遣怀，与谁江上共诗裁。江长景好题难尽，每日临风愧乏才。", "dynasty": "宋代", "author": "朱淑真", "instruct": "七言绝句"}
{"title": "竹枝", "content": "楚水巴山江雨多，巴人能唱本乡歌。今朝北客思归去，回入纥那披绿罗。", "dynasty": "唐代", "author": "刘禹锡", "instruct": "七言绝句"}
{"title": "食饱", "content": "食饱拂枕卧，睡足起闲吟。浅酌一杯酒，缓弹数弄琴。既可畅情性，亦足傲光阴。谁知利名尽，无复长安心。", "dynasty": "唐代", "author": "白居易", "instruct": "五言律诗"}
{"title": "杂赋", "content": "中年畏病杯行浅，晚岁修真食禁多。谢客杜门殊省事，一盂香饭养天和。", "dynasty": "宋代", "author": "陆游", "instruct": "七言绝句"}
{"title": "夕阳", "content": "花前洒泪临寒食，醉里回头问夕阳。不管相思人老尽，朝朝容易下西墙。", "dynasty": "唐代", "author": "韩偓", "instruct": "七言绝句"}
{"title": "广州江中作", "content": "去国年方晏，愁心转不堪。离人与江水，终日向西南。", "dynasty": "唐代", "author": "张说", "instruct": "五言绝句"}
{"title": "寄舅", "content": "中朝轩冕内，久绝甯家亲。白社同孤立，青云独并伸。致君期折槛，举职在埋轮。须信尧庭草，犹能指佞人。", "dynasty": "唐代", "author": "崔涂", "instruct": "五言律诗"}
{"title": "夏日", "content": "已谓心苦伤，如何日方永。无人不昼寝，独坐山中静。悟澹将遣虑，学空庶遗境。积俗易为侵，愁来复难整。", "dynasty": "唐代", "author": "韦应物", "instruct": "五言律诗"}
{"title": "遣兴", "content": "镜弄白髭须，如何作老夫。浮生长勿勿，儿小且呜呜。忍过事堪喜，泰来忧胜无。治平心径熟，不遣有穷途。", "dynasty": "唐代", "author": "杜牧", "instruct": "五言律诗"}
{"title": "沽酒", "content": "有钱但沽酒，莫买南山田。勾引催租人，惊散青松烟。", "dynasty": "宋代", "author": "利登", "instruct": "五言绝句"}
{"title": "时事", "content": "问讯班春守，牢辞餽岁人。翁年十分老，时事一番新。", "dynasty": "宋代", "author": "刘克庄", "instruct": "五言绝句"}
{"title": "和张明府登鹿门作", "content": "忽示登高作，能宽旅寓情。弦歌既多暇，山水思微清。草得风光动，虹因雨气成。谬承巴里和，非敢应同声。", "dynasty": "唐代", "author": "孟浩然", "instruct": "五言律诗"}
{"title": "新蝉", "content": "寂寂宫槐雨乍晴，高枝微带夕阳明。临风忽起悲秋思，独听新蝉第一声。", "dynasty": "宋代", "author": "寇准", "instruct": "七言绝句"}
{"title": "春雪", "content": "春雪堕如簁，浑家醉不知。泥留虎斗迹，愁杀路傍儿。", "dynasty": "宋代", "author": "王安石", "instruct": "五言绝句"}
{"title": "初寒", "content": "初寒示便成寒色，好似春时天气阴。手把菊花无一语，临风时嗅傲霜心。", "dynasty": "宋代", "author": "郑刚中", "instruct": "七言绝句"}
{"title": "读韩诗和其韵", "content": "韩子文同孟氏醇，陈言去尽只天真。君诗费却雕镌力，笔下应夸自有神。", "dynasty": "宋代", "author": "刘宰", "instruct": "七言绝句"}
{"title": "横池", "content": "明月入我池，皎皎铺紵缟。何日变成缁？太玄吾懒草。", "dynasty": "宋代", "author": "苏轼", "instruct": "五言绝句"}
{"title": "写石", "content": "小小黄山笋，移来画册中。英州那有此，尺寸亦华嵩。", "dynasty": "明代", "author": "屈大均", "instruct": "五言绝句"}
{"title": "书剑", "content": "渝工剑刃皆欧冶，巴吏书踪尽子云。唯我心知有来处，泊船黄草夜思君。", "dynasty": "唐代", "author": "元稹", "instruct": "七言绝句"}
{"title": "春词", "content": "玉甃兰封麝，瑶池柳养金。宸章先造化，摛藻自春林。", "dynasty": "宋代", "author": "毛滂", "instruct": "五言绝句"}
{"title": "秋末长兴寺作", "content": "荒寺古江滨，莓苔地绝尘。长廊飞乱叶，寒雨更无人。栗不和皱落，僧多到骨贫。行行行未得，孤坐更谁亲。", "dynasty": "唐代", "author": "贯休", "instruct": "五言律诗"}
{"title": "答人吟", "content": "筋骸得似常年否，气血能如旧日无。却喜一般增长处，樽前谈笑有工夫。", "dynasty": "宋代", "author": "邵雍", "instruct": "七言绝句"}
{"title": "愁思", "content": "落叶纷纷暮雨和，朱丝独抚自清歌。放情休恨无心友，养性空抛苦海波。长者车音门外有，道家书卷枕前多。布衣终作云霄客，绿水青山时一过。", "dynasty": "唐代", "author": "鱼玄机", "instruct": "七言律诗"}
{"title": "写怀", "content": "初听莺声又燕声，年华不待使人惊。桂花开遍门还掩，风自清时月自明。", "dynasty": "宋代", "author": "龙辅", "instruct": "七言绝句"}
{"title": "闲夜围棋作", "content": "归山终未遂，折桂复何时。且共江人约，松轩雪夜棋。", "dynasty": "宋代", "author": "寇准", "instruct": "五言绝句"}
{"title": "相和歌辞·婕妤怨", "content": "由来咏团扇，今与值秋风。事逐时皆往，恩无日再中。早鸿闻上苑，寒露下深宫。颜色年年谢，相如赋岂工。", "dynasty": "唐代", "author": "皇甫冉", "instruct": "五言律诗"}
{"title": "横吹曲辞。刘生", "content": "刘生气不平，抱剑欲专征。报恩为豪侠，死难在横行。翠羽装剑鞘，黄金饰马缨。但令一顾重，不吝百身轻。", "dynasty": "唐代", "author": "卢照邻", "instruct": "五言律诗"}
{"title": "种菜", "content": "引水何妨蓺芥菘，圃功自古补三农。恨君不见岷山芋，藏蓄犹堪过岁凶。", "dynasty": "宋代", "author": "陆游", "instruct": "七言绝句"}
{"title": "江行次武昌县", "content": "家寄五湖间，扁舟往复还。年年生白发，处处上青山。去国空知远，安身竟不闲。更悲江畔柳，长是北人攀。", "dynasty": "唐代", "author": "卢纶", "instruct": "五言律诗"}
{"title": "山行", "content": "步绕青秧绿水间，春畦交错路回环。老翁牵得牛当路，恐碍人行却复还。", "dynasty": "宋代", "author": "徐元杰", "instruct": "七言绝句"}
{"title": "已亥杂诗 284", "content": "江左吟坛百辈狂，谁知阙里是词场。我从宅壁低徊听，丝竹千秋尚绕梁。", "dynasty": "清代", "author": "龚自珍", "instruct": "七言绝句"}
{"title": "碶头", "content": "篙师无力橹声柔，已分前途夜泊舟。忽报西风吹柁尾，不须斜日到程头。", "dynasty": "宋代", "author": "陈著", "instruct": "七言绝句"}
{"title": "孤云", "content": "一片孤云逐吃飞，东西终日竟何依。旁人莫道能为雨，惟恨青山未得归。", "dynasty": "宋代", "author": "王令", "instruct": "七言绝句"}
{"title": "枕上", "content": "三面屏围屈曲山，篆炉灰冷柏无烟。霜钟不管春阳薄，声到寒窗各梦边。", "dynasty": "宋代", "author": "郑刚中", "instruct": "七言绝句"}
{"title": "夜景", "content": "一池清浸藕花月，午夜凉生菰叶风。风月无边诗兴动，品题收拾锦囊中。", "dynasty": "宋代", "author": "黄庚", "instruct": "七言绝句"}
{"title": "溪行杂咏", "content": "露冷烟深江树稀，孤舟夜泊橹声微。平沙江上寒芦渚，一夕西风白雁飞。", "dynasty": "清代", "author": "林澍蕃", "instruct": "七言绝句"}
{"title": "谢君寄一犁春雨图求诗为作绝句", "content": "说著功名我自羞，喜君解剑换吴牛。莫将江上一犁雨，轻博人间万户侯。", "dynasty": "宋代", "author": "陆游", "instruct": "七言绝句"}
{"title": "兰", "content": "此是幽贞一种花，不求闻达只烟霞。采樵或恐通来径，更写高山一片遮。", "dynasty": "清代", "author": "郑燮", "instruct": "七言绝句"}
{"title": "续𢅸", "content": "歌彻阳春酒半醺，玉尖搦管蘸香云。新词未上鸳鸯扇，醉墨先污蛱蝶裙。", "dynasty": "元代", "author": "杨维桢", "instruct": "七言绝句"}
{"title": "无题　", "content": "禹域多飞将，蜗庐剩逸民。夜邀潭底影，玄酒颂皇仁。", "dynasty": "近代", "author": "鲁迅", "instruct": "五言绝句"}
{"title": "抒怀", "content": "几出东堂谢不才，便甘闲望故山回。翻思未是离家久，更有人从外国来。", "dynasty": "唐代", "author": "张蠙", "instruct": "七言绝句"}
{"title": "夜坐", "content": "金鸭香残酒半醒，夜深寒月过西棂。可怜心事无人识，诗眼与灯相对青。", "dynasty": "宋代", "author": "张绍文", "instruct": "七言绝句"}
{"title": "留别", "content": "梦笔山前君别我，下沙桥上我思君。黄昏更过西阳岭，满目青山与白云。", "dynasty": "宋代", "author": "杨亿", "instruct": "七言绝句"}
{"title": "春晓太平公主小楼闻吟双管", "content": "主家天上凤楼人，传得仙音到客新。未省落梅和折柳，风吹散作万家春。", "dynasty": "唐代", "author": "沈佺期", "instruct": "七言绝句"}
{"title": "清河县楼作", "content": "有客微吟独凭楼，碧云红树不胜愁。盘雕迥印天心没，远水斜牵日脚流。千里战尘连上苑，九江归路隔东周。故人此地扬帆去，何处相思雪满头。", "dynasty": "唐代", "author": "韦庄", "instruct": "七言律诗"}
{"title": "逸再为婺女之行既别出郭矣夜不能寐成六绝句", "content": "我归犹尔未还家，送汝令人重叹嗟。送汝叹嗟犹自可，最思阿庆语咿哑。", "dynasty": "宋代", "author": "赵蕃", "instruct": "七言绝句"}
{"title": "梅花 十二", "content": "庭院春日迟，风回翠鸾舞。谁倚玉阑干？摇动燕脂雨。", "dynasty": "元代", "author": "王冕", "instruct": "五言绝句"}
{"title": "尝酒听歌招客", "content": "一瓮香醪新插刍，双鬟小妓薄能讴。管弦渐好新教得，罗绮虽贫免外求。世上贪忙不觉苦，人间除醉即须愁。不知此事君知否，君若知时从我游。", "dynasty": "唐代", "author": "白居易", "instruct": "七言律诗"}
{"title": "掩扉", "content": "野田雀啄豆花稀，鹰犬烹来狐兔肥。田父更防南涧虎，北风如吼掩双扉。", "dynasty": "清代", "author": "鲍镳", "instruct": "七言绝句"}
{"title": "又一绝", "content": "手足恩情重，埙篪欢乐长。要知能忘处，坟草两荒凉。", "dynasty": "宋代", "author": "邵雍", "instruct": "五言绝句"}
{"title": "病酒", "content": "病酒每两日，寻花见几枝。只因无个事，不是乐危时。", "dynasty": "明代", "author": "纪青", "instruct": "五言绝句"}
{"title": "黄鹤", "content": "黄鹤佐丹凤，不能群白鹇。拂云游四海，弄影到三山。遥忆君轩上，来下天池间。明珠世不重，知有报恩环。", "dynasty": "唐代", "author": "沈佺期", "instruct": "五言律诗"}
{"title": "小涧", "content": "石碍珠旒溅，滩平雾縠铺。小童能好事，系马斸菖蒲。", "dynasty": "宋代", "author": "范成大", "instruct": "五言绝句"}
{"title": "梅花", "content": "白玉堂前一树梅，为谁零落为谁开。唯有春风最相惜，一年一度一归来。", "dynasty": "宋代", "author": "王安石", "instruct": "七言绝句"}
{"title": "栽梅", "content": "人将妆额半凌晨，天与仙风自绝尘。岁晚相逢有如此，为君传取雪中真。", "dynasty": "宋代", "author": "韩元吉", "instruct": "七言绝句"}
{"title": "莺", "content": "桑间小妇好声音，映叶穿枝意已深。尽日呼郎郎不应，萧萧风雨到前林。", "dynasty": "宋代", "author": "梅尧臣", "instruct": "七言绝句"}
{"title": "喜雨", "content": "南国旱无雨，今朝江出云。入空才漠漠，洒迥已纷纷。巢燕高飞尽，林花润色分。晚来声不绝，应得夜深闻。", "dynasty": "唐代", "author": "杜甫", "instruct": "五言律诗"}
{"title": "用子行韵简周景远应奉", "content": "供奉平生酒，中郎绝代书。自便青琐直，未放碧山居。辈行人谁在？行藏意自如。丝纶须世掌，曾识典坟初。", "dynasty": "元代", "author": "任士林", "instruct": "五言律诗"}
{"title": "西湖", "content": "水中树影树中山，山自无心水自闲。明月两堤人不见，小舟独向断桥还。", "dynasty": "明代", "author": "廖孔说", "instruct": "七言绝句"}
{"title": "易水歌", "content": "素衣兮白虹，羽声怒兮号朔风，易水西流兮不复东。", "dynasty": "明代", "author": "黎景义", "instruct": "五言绝句"}
{"title": "东院", "content": "松下轩廊竹下房，暖檐晴日满绳床。净名居士经三卷，荣启先生琴一张。老去齿衰嫌橘醋，病来肺渴觉茶香。有时闲酌无人伴，独自腾腾入醉乡。", "dynasty": "唐代", "author": "白居易", "instruct": "七言律诗"}
{"title": "平生", "content": "平生壮节终难变，投老浮名信所遭。要路争先宁遽福，从来率野屈吾曹。", "dynasty": "宋代", "author": "张耒", "instruct": "七言绝句"}
{"title": "禅诗", "content": "万法出无门，纷纷使智昏。徒称谁氏子，独立天地元。实际且何有，物先安可存。须知不动念，照出万重源。", "dynasty": "唐代", "author": "皎然", "instruct": "五言律诗"}
{"title": "看瀑", "content": "山桥独立竟忘归，贪看悬厓瀑布飞。苍翠重重得刹隐，轻风送出磬声微。", "dynasty": "清代", "author": "性本", "instruct": "七言绝句"}
{"title": "月夜", "content": "江南又见雁初飞，枫叶萧疎旋觉稀。边塞戍夫天气冷，谁家月夜扫征衣。", "dynasty": "宋代", "author": "俞桂", "instruct": "七言绝句"}
{"title": "物外杂题", "content": "晓入姑苏市，阊门系短篷。老人元不食，买饼餇山童。", "dynasty": "宋代", "author": "陆游", "instruct": "五言绝句"}
{"title": "春咏", "content": "节运同可悲。莫若春气甚。和风未及燠。遗凉清且凛。", "dynasty": "魏晋", "author": "陆机", "instruct": "五言绝句"}
{"title": "览镜", "content": "青楼挂明镜，临照不胜悲。白发今如此，人生能几时。秋风下山路，明月上春期。叹息君恩尽，容颜不可思。", "dynasty": "唐代", "author": "刘希夷", "instruct": "五言律诗"}
{"title": "初夏", "content": "横波泪竹纹铺簟，叠雪轻罗香剪衣。清夏槐生风细细，新秋麦涨雨霏霏。", "dynasty": "宋代", "author": "徐元杰", "instruct": "七言绝句"}
{"title": "边将", "content": "上马乘秋欲建勋，飞弧夜阙出师频。若无紫塞烟尘事，谁识青楼歌舞人。战骨沙中金镞在，贺筵花畔玉蝉新。由来边卒皆如此，只是君门合杀身。", "dynasty": "唐代", "author": "张蠙", "instruct": "七言律诗"}
{"title": "独行", "content": "闇诵黄庭经在口，闲携青竹杖随身。晚花新笋堪为伴，独入林行不要人。", "dynasty": "唐代", "author": "白居易", "instruct": "七言绝句"}
{"title": "见敏中初到邠宁秋日登城楼诗诗中颇多乡思因以寄和", "content": "想尔到边头，萧条正值秋。二年贫御史，八月古邠州。丝管闻虽乐，风沙见亦愁。望乡心若苦，不用数登楼。", "dynasty": "唐代", "author": "白居易", "instruct": "五言律诗"}
{"title": "咏史", "content": "父自耕田母自桑，受天命与汉同亡。百年魏晋烟云散，千古隆中日月光。", "dynasty": "宋代", "author": "陈普", "instruct": "七言绝句"}
{"title": "咏云", "content": "帝乡白云起，飞盖上天衢。带月绮罗映，从风枝叶敷。参差过层阁，倏忽下苍梧。因风望既远，安得久踟蹰。", "dynasty": "唐代", "author": "董思恭", "instruct": "五言律诗"}
{"title": "和刘太守十州诗·烟屿", "content": "霭霭纷纷缘底事，故来波上罩晴沙。莫教散入沧溟去，却恐能迷上汉槎。", "dynasty": "宋代", "author": "陈瓘", "instruct": "七言绝句"}
{"title": "下第留辞顾侍郎", "content": "绮陌彤彤花照尘，王门侯邸尽朱轮。城南旧有山村路，欲向云霞觅主人。", "dynasty": "唐代", "author": "戎昱", "instruct": "七言绝句"}
{"title": "离骚", "content": "天问复招魂，无因彻帝阍。岂知千丽句，不敌一谗言。", "dynasty": "唐代", "author": "陆龟蒙", "instruct": "五言绝句"}
{"title": "武元直雪霁早行图", "content": "雪拥天山六月寒，冷云西北是长安。行人马上扬鞭喜，犹胜南荒作热官。", "dynasty": "元代", "author": "王恽", "instruct": "七言绝句"}
{"title": "卢龙塞行送韦掌记", "content": "雨雪纷纷黑山外，行人共指卢龙塞。万里飞沙咽鼓鼙，三军杀气凝旌旆。陈琳书记本翩翩，料敌张兵夺酒泉。圣主好文兼好武，封侯莫比汉皇年。", "dynasty": "唐代", "author": "钱起", "instruct": "七言律诗"}
{"title": "行路难", "content": "荀卿将入楚，范叔未归秦。花鸟非乡国，悠悠行路人。", "dynasty": "明代", "author": "谢榛", "instruct": "五言绝句"}
{"title": "壮歌亭", "content": "画角声中放早牙，弓开弦月剑霜花。最怜怒臂岑牟吏，特试渔阳第一挝。", "dynasty": "明代", "author": "孙承宗", "instruct": "七言绝句"}
{"title": "杨花", "content": "一丝不染湖光白，万点能回山色青。三月金明池上水，与予同是一浮萍。", "dynasty": "宋代", "author": "华岳", "instruct": "七言绝句"}
{"title": "宴回", "content": "两行老柏参天翠，银烛青骢御史回。深夜酒阑人散后，独留明月照霜台。", "dynasty": "元代", "author": "萨都剌", "instruct": "七言绝句"}
{"title": "杏园", "content": "杏苑箫声好醉乡，春风嘉宴更无双。凭谁为谑穆天子，莫把瑶池并曲江。", "dynasty": "唐代", "author": "徐夤", "instruct": "七言绝句"}
{"title": "横吹曲辞。折杨柳", "content": "红粉青楼曙，垂杨仲月春。怀君重攀折，非妾妒腰身。舞带萦丝断，娇娥向叶嚬。横吹凡几曲，独自最愁人。", "dynasty": "唐代", "author": "张祜", "instruct": "五言律诗"}
{"title": "羊", "content": "绝饮惩浇俗，行驱梦逸材。仙人拥石去，童子驭车来。夜玉含星动，晨毡映雪开。莫言鸿渐力，长牧上林隈。", "dynasty": "唐代", "author": "李峤", "instruct": "五言律诗"}
{"title": "愆期", "content": "久留家酿待公倾，引领东望屡问程。新作小亭堪小宴，几时低唱进南荆。", "dynasty": "宋代", "author": "洪皓", "instruct": "七言绝句"}
{"title": "雷塘", "content": "雷塘无限白杨花，寒食西风集暮鸦。莫向旧堤窥柳色，春锄争上玉钩斜。", "dynasty": "明代", "author": "阮大铖", "instruct": "七言绝句"}
{"title": "感秃鹙潜吟", "content": "昔日曾看瑞应图，万般祥瑞不如无。摩诃池上分明见，仔细看来是那鹕。", "dynasty": "唐代", "author": "顾夐", "instruct": "七言绝句"}
{"title": "送人", "content": "颇讶枫林赤，无风叶自鸣。来人与归客，同听不同情。", "dynasty": "明代", "author": "李梦阳", "instruct": "五言绝句"}
{"title": "春风", "content": "也知有意吹嘘切，争奈人间善恶分。但是秕糠微细物，等闲抬举到青云。", "dynasty": "唐代", "author": "罗隐", "instruct": "七言绝句"}
{"title": "秋夕", "content": "自怜三十未西游，傍水寻山过却秋。一夜雨声多少事，不思量尽到心头。", "dynasty": "唐代", "author": "崔道融", "instruct": "七言绝句"}
{"title": "七夕", "content": "白露含明月，青霞断绛河。天街七襄转，阁道二神过。袨服锵环珮，香筵拂绮罗。年年今夜尽，机杼别情多。", "dynasty": "唐代", "author": "杜审言", "instruct": "五言律诗"}
{"title": "登武昌岸望诗", "content": "游人试历览。旧迹已丘墟。巴水萦非字。楚山断类书。荒城高仞落。古柳细条疎。烟芜遂若此。当不为能居。", "dynasty": "南北朝", "author": "阴铿", "instruct": "五言律诗"}
{"title": "绝句", "content": "高岩有鸟不知名，欵语春风入户庭。百舌黄鹂方用事，汝音虽好复谁听？", "dynasty": "宋代", "author": "道潜", "instruct": "七言绝句"}
{"title": "汉上偶题", "content": "谪仙唐世游兹郡，花下听歌醉眼迷。今日汉江烟树尽，更无人唱白铜鞮.", "dynasty": "唐代", "author": "李涉", "instruct": "七言绝句"}
{"title": "睡起", "content": "睡起伥伥扇嬾摇，枕痕著面未全消。山丹石竹俱零落，孤蝶飞来伴寂寥。", "dynasty": "宋代", "author": "陆游", "instruct": "七言绝句"}
{"title": "陈景升顷遗余化度寺碑甚佳阙后三行归自龙溪", "content": "端平曾叹阙三行，淳祐重来为补亡。收拾一碑劳十载，此生凡事不须忙。", "dynasty": "宋代", "author": "刘克庄", "instruct": "七言绝句"}
{"title": "冬晴", "content": "腊月南州不类冬，梨花飘粉小桃红。未曾飞动遥山雪，早有春三二月风。", "dynasty": "宋代", "author": "华岳", "instruct": "七言绝句"}
{"title": "湖州崔郎中曹长寄三癖诗自言癖在诗与琴酒…四韵以谢之", "content": "视事画屏中，自称三癖翁。管弦泛春渚，旌旆拂晴虹。酒对青山月，琴韵白蘋风。会书团扇上，知君文字工。", "dynasty": "唐代", "author": "刘禹锡", "instruct": "五言律诗"}
{"title": "斋中杂题", "content": "列屋娥眉不足夸，可斋别自是生涯。闲将西蜀团窠锦，自背南唐落墨花。", "dynasty": "宋代", "author": "陆游", "instruct": "七言绝句"}
{"title": "怀归", "content": "倚阁南湖一钓舟，西风将梦到乡州。蛙蝇名利苦多事，薄有田园归去休。", "dynasty": "宋代", "author": "史弥宁", "instruct": "七言绝句"}
{"title": "夜读刘伯伦传戏作", "content": "生本无心死可知，徐徐掩骨未为迟。一奴仅可供薪水，那得闲人荷锸随？", "dynasty": "宋代", "author": "陆游", "instruct": "七言绝句"}
{"title": "九月奉教作", "content": "曲池朝下雁，幽砌夕吟蛩。叶径兰芳尽，花潭菊气浓。寒催四序律，霜度九秋钟。还当明月夜，飞盖远相从。", "dynasty": "唐代", "author": "李峤", "instruct": "五言律诗"}
{"title": "与子真诸人饮求仁不与作怨诗因戏答", "content": "结习徐看荡劫灰，天花从自落空阶。似闻满室唯澄水，投砾何因出定来。", "dynasty": "宋代", "author": "晁补之", "instruct": "七言绝句"}
{"title": "归梦", "content": "云山迎我画溪隈，蓦被流莺唤醒来。不识晓风残月里，梦魂真否渡江回。", "dynasty": "清代", "author": "储慧", "instruct": "七言绝句"}
{"title": "咏梅杂诗", "content": "正是天荒地老时，芙蓉憔悴菊离披。呼童试探溪南路，春到寒梅第几枝。", "dynasty": "宋代", "author": "张道洽", "instruct": "七言绝句"}
{"title": "拟庞居士诗", "content": "人爱贵而富，我爱白而虚。富贵荣辱会，虚白吉祥居。", "dynasty": "宋代", "author": "晁迥", "instruct": "五言绝句"}
{"title": "山行绝句", "content": "四面云山玉作围，一川霜树锦为衣。翩翩数骑南冈下，傅粉王孙射鹿归。", "dynasty": "金朝", "author": "庞铸", "instruct": "七言绝句"}
{"title": "舣舟广津门外作", "content": "綵蝀桥西七日留，几回回首凤皇楼。如何一叶扁舟里，载得离人万斛愁。", "dynasty": "宋代", "author": "贺铸", "instruct": "七言绝句"}
{"title": "咏残灯诗", "content": "残灯犹未灭，将尽更扬辉。唯馀一两焰，才得解罗衣。", "dynasty": "南北朝", "author": "纪少瑜", "instruct": "五言绝句"}
{"title": "蜣螂", "content": "洪钟起暗室，飘瓦落空庭。谁言转丸手，能作殷床声。", "dynasty": "宋代", "author": "苏轼", "instruct": "五言绝句"}
{"title": "送侯十一", "content": "朱亥已击晋，侯嬴尚隐身。时无魏公子，岂贵抱关人。余亦不火食，游梁同在陈。空馀湛卢剑，赠尔托交亲。", "dynasty": "唐代", "author": "李白", "instruct": "五言律诗"}
{"title": "闺怨诗", "content": "明镜圆花发。空房故怨多。几年留织女。还应听渡河。", "dynasty": "南北朝", "author": "庾信", "instruct": "五言绝句"}
{"title": "秋日", "content": "碧芦青柳不宜霜，染作沧洲一带黄。莫把江山夸北客，冷云寒水更荒凉。", "dynasty": "宋代", "author": "范成大", "instruct": "七言绝句"}
{"title": "柳絮", "content": "晴栏看尽柳花飞，一段风情不自持。若使化为萍逐水，不如且作絮沾泥。", "dynasty": "宋代", "author": "卢梅坡", "instruct": "七言绝句"}
{"title": "晓", "content": "水尽铜龙滴渐微，景阳钟动梦魂飞。潼关鸡唱促归骑，金殿烛残求御衣。窗下寒机犹自织，梁间栖燕欲双飞。羲和晴耸扶桑辔，借与寰瀛看早晖。", "dynasty": "唐代", "author": "徐夤", "instruct": "七言律诗"}
{"title": "酌", "content": "月影来自天，江流拥酒泉。不须语客去，我醉即当眠。", "dynasty": "明代", "author": "郭之奇", "instruct": "五言绝句"}
{"title": "独酌", "content": "步屦深林晚，开樽独酌迟。仰蜂黏落絮，行蚁上枯梨。薄劣惭真隐，幽偏得自怡。本无轩冕意，不是傲当时。", "dynasty": "唐代", "author": "杜甫", "instruct": "五言律诗"}
{"title": "题薛十二池亭（一作王建诗）", "content": "每日树边消一日，绕池行过又须行。异花多是非时有，好竹皆当要处生。斜立小桥看岛势，远移幽石作泉声。浮萍著岸风吹歇，水面无尘晚更清。", "dynasty": "唐代", "author": "姚合", "instruct": "七言律诗"}
{"title": "照镜", "content": "衰鬓朝临镜，将看却自疑。惭君明似月，照我白如丝。", "dynasty": "唐代", "author": "李益", "instruct": "五言绝句"}
{"title": "使北", "content": "至尊驰表献燕城，肉食那知以死争。当代老儒居首揆，殿前陪拜率公卿。", "dynasty": "宋代", "author": "文天祥", "instruct": "七言绝句"}
{"title": "荔枝", "content": "沪戎瘴疠窟，闽粤山水乡。如何产此物，烂然照炎荒。", "dynasty": "宋代", "author": "刘望之", "instruct": "五言绝句"}
{"title": "偶成", "content": "一洒斑斑小雨晴，杖藜随意散幽情。不论城市山林地，才有梅花处便清。", "dynasty": "宋代", "author": "周端臣", "instruct": "七言绝句"}
{"title": "观梅", "content": "苍烟乔木野人家，数腌山篱一径斜。此老不知何面目，只将空手对梅花。", "dynasty": "宋代", "author": "方岳", "instruct": "七言绝句"}
{"title": "立秋后题", "content": "日月不相饶，节序昨夜隔。玄蝉无停号，秋燕已如客。平生独往愿，惆怅年半百。罢官亦由人，何事拘形役。", "dynasty": "唐代", "author": "杜甫", "instruct": "五言律诗"}
{"title": "瓶花", "content": "高牙风峭戟枝寒，杏蕊新香春未阑。却忆韦家花树会，关城初向一瓶看。", "dynasty": "明代", "author": "孙承宗", "instruct": "七言绝句"}
{"title": "咏玉", "content": "乾坤有精物，至宝无文章。雕琢为世器，真性一朝伤。", "dynasty": "唐代", "author": "韦应物", "instruct": "五言绝句"}
{"title": "子瞻去岁春侍立迩英子由秋冬间相继入侍作诗", "content": "乐天名位聊相似，却是初无富贵心。只欠小絩蛮素在，我知造物爱公深。", "dynasty": "宋代", "author": "黄庭坚", "instruct": "七言绝句"}
{"title": "读诗", "content": "船中活计只诗编，读了唐诗读半山。不是老夫朝不食，半山绝句当朝餐。", "dynasty": "宋代", "author": "杨万里", "instruct": "七言绝句"}
{"title": "桧树", "content": "翠云交干瘦轮囷，啸雨吟风几百春。深盖屈盘青麈尾，老皮张展黑龙鳞。唯堆寒色资琴兴，不放秋声染俗尘。岁月如波事如梦，竟留苍翠待何人。", "dynasty": "唐代", "author": "秦韬玉", "instruct": "七言律诗"}
{"title": "白莲", "content": "花头素片剪成冰，叶背青琼刻作棱。珍重儿童轻手折，绿针剌手却渠憎。", "dynasty": "宋代", "author": "杨万里", "instruct": "七言绝句"}
{"title": "离鸾", "content": "闻道离鸾思故乡，也知情愿嫁王昌。尘埃一别杨朱路，风月三年宋玉墙。下疾不成双点泪，断多难到九回肠。庭前佳树名栀子，试结同心寄谢娘。", "dynasty": "唐代", "author": "唐彦谦", "instruct": "七言律诗"}
{"title": "清溪来明府出二子请诗因遗一绝", "content": "珠明玉润尽惊人，不称寒门不称贫。若向吾唐作双瑞，便同祥凤与祥麟。", "dynasty": "唐代", "author": "杜荀鹤", "instruct": "七言绝句"}
{"title": "所思亭海棠初折赠两使者将以小诗", "content": "未须比拟红深浅，更莫平章香有无。过雨夕阳楼上看，千花容有此肤腴。", "dynasty": "宋代", "author": "张栻", "instruct": "七言绝句"}
{"title": "戏题诗藁", "content": "冷澹篇章遇赏难，杜陵清瘦孟郊寒。黄金作纸珠排字，未必时人不喜看。", "dynasty": "宋代", "author": "戴复古", "instruct": "七言绝句"}
{"title": "唐园", "content": "幽居已似水中仙，更有亭台在屋边。似作小图难画处，一年两驻内家舡。", "dynasty": "宋代", "author": "施枢", "instruct": "七言绝句"}
{"title": "琴曲歌辞。蔡氏五弄。秋思", "content": "身病时亦危，逢秋多恸哭。风波一摇荡，天地几翻覆。孤萤出荒池，落叶穿破屋。势利长草草，何人访幽独。", "dynasty": "唐代", "author": "司空图", "instruct": "五言律诗"}
{"title": "双燕", "content": "底处飞双燕，衔泥上药栏。莫教惊得去，留取隔帘看。", "dynasty": "宋代", "author": "范成大", "instruct": "五言绝句"}
{"title": "次韵吉老十小诗", "content": "万木霜摇落，山呈斧凿痕。痴蝇思附尾，警鹤畏乘轩。", "dynasty": "宋代", "author": "黄庭坚", "instruct": "五言绝句"}
{"title": "洪州城下作", "content": "野霭初收见远汀，数株杨柳是官亭。渔人各晚各归去，一阵风来钓具腥。", "dynasty": "宋代", "author": "徐照", "instruct": "七言绝句"}
{"title": "赠苦行僧", "content": "幽深红叶寺，清净白毫僧。古殿长鸣磬，低头礼昼灯。", "dynasty": "唐代", "author": "雍裕之", "instruct": "五言绝句"}
{"title": "病起", "content": "病不出门无限时，今朝强出与谁期。经年不上江楼醉，劳动春风飏酒旗。", "dynasty": "唐代", "author": "白居易", "instruct": "七言绝句"}
{"title": "杜鹃", "content": "杜宇竟何冤，年年叫蜀门。至今衔积恨，终古吊残魂。芳草迷肠结，红花染血痕。山川尽春色，呜咽复谁论。", "dynasty": "唐代", "author": "杜牧", "instruct": "五言律诗"}
{"title": "商山临路有孤松往来斫以…编竹成楥遂其生植感而赋诗", "content": "孤松停翠盖，托根临广路。不以险自防，遂为明所误。幸逢仁惠意，重此藩篱护。犹有半心存，时将承雨露。", "dynasty": "唐代", "author": "柳宗元", "instruct": "五言律诗"}
{"title": "夜月", "content": "可嗟落日志悠然，便有群星出见天。夜月自明人自爱，不妨人亦闭门眠。", "dynasty": "宋代", "author": "王令", "instruct": "七言绝句"}
{"title": "子夜歌", "content": "门有车马客，姊妹易衣裳。侬有好颜色，那在红粉妆。", "dynasty": "明代", "author": "沈野", "instruct": "五言绝句"}
{"title": "即事", "content": "见月连宵坐，闻风尽日眠。室香罗药气，笼暖焙茶烟。鹤啄新晴地，鸡栖薄暮天。自看淘酒米，倚杖小池前。", "dynasty": "唐代", "author": "白居易", "instruct": "五言律诗"}
{"title": "兔", "content": "上蔡应初击，平冈远不稀。目随槐叶长，形逐桂条飞。汉月澄秋色，梁园映雪辉。唯当感纯孝，郛郭引兵威。", "dynasty": "唐代", "author": "李峤", "instruct": "五言律诗"}
{"title": "观猎", "content": "角鹰初下秋草稀，铁骢抛鞚去如飞。少年猎得平原兔，马后横捎意气归。", "dynasty": "唐代", "author": "王昌龄", "instruct": "七言绝句"}
{"title": "兰溪棹歌", "content": "凉月如眉挂柳湾，越中山色镜中看。兰溪三日桃花雨，半夜鲤鱼来上滩。", "dynasty": "唐代", "author": "戴叔伦", "instruct": "七言绝句"}
{"title": "寒菊", "content": "轻肌弱骨散幽葩，真是青裙两髻丫。便有佳名配黄菊，应缘霜后苦无花。", "dynasty": "宋代", "author": "苏轼", "instruct": "七言绝句"}
{"title": "十山歌呈太守胡平一", "content": "行人满路喜歌呼，小盗何须辱庙谟。早个使君归鼎轴，为禽颉利檕单于。", "dynasty": "宋代", "author": "杨万里", "instruct": "七言绝句"}
{"title": "舞腰", "content": "裙裾旋旋手迢迢，不趁音声自趁娇。未必诸郎知曲误，一时偷眼为回腰。", "dynasty": "唐代", "author": "元稹", "instruct": "七言绝句"}
{"title": "悼稚", "content": "稚子比来骑竹马，犹疑只在屋东西。莫言道者无悲事，曾听巴猿向月啼。", "dynasty": "唐代", "author": "顾况", "instruct": "七言绝句"}
{"title": "闺怨", "content": "征客戍金微，愁闺独掩扉。尘埃生半榻，花絮落残机。褪暖蚕初卧，巢昏燕欲归。春风日向尽，衔涕作征衣。", "dynasty": "唐代", "author": "徐彦伯", "instruct": "五言律诗"}
{"title": "记梦", "content": "西岩老宿雪垂肩，白石为粮四百年。喜我未忘山下路，殷懃握手一欣然。", "dynasty": "宋代", "author": "陆游", "instruct": "七言绝句"}
{"title": "咏鹤", "content": "依池屡独舞。对影或孤鸣。乍动轩墀步。时转入琴声。", "dynasty": "南北朝", "author": "阴铿", "instruct": "五言绝句"}
{"title": "春柳", "content": "嫩色含轻雨，柔丝弄早春。昏鸦栖欲定，肠断未归人。", "dynasty": "明代", "author": "谢榛", "instruct": "五言绝句"}
{"title": "东关", "content": "天华寺西艇子横，白苹风细浪纹平。移家只欲东关住，夜夜湖中看月生。", "dynasty": "宋代", "author": "陆游", "instruct": "七言绝句"}
{"title": "偶成", "content": "讼笺无多公事希，道心已熟壮心微。晚来吏散闲携杖，步到金山趁月归。", "dynasty": "宋代", "author": "傅自修", "instruct": "七言绝句"}
{"title": "游溪", "content": "野水烟鹤唳，楚天云雨空。玩舟清景晚，垂钓绿蒲中。落花飘旅衣，归流澹清风。缘源不可极，远树但青葱。", "dynasty": "唐代", "author": "韦应物", "instruct": "五言律诗"}
{"title": "失题", "content": "羡君走马踏千山，却笑吟诗不肯闲。写得清风入嘉句，尽携爽气出云间。", "dynasty": "宋代", "author": "李廌", "instruct": "七言绝句"}
{"title": "乡人或病予诗多道蜀中遨乐之盛适春日游镜湖", "content": "湖波绿似鸭头深，一日春晴直万金。好事谁家斗歌舞，方舟齐榜出花阴。", "dynasty": "宋代", "author": "陆游", "instruct": "七言绝句"}
{"title": "扇", "content": "宝扇持来入禁宫，本教花下动香风。姮娥须逐彩云降，不可通宵在月中。", "dynasty": "唐代", "author": "陆畅", "instruct": "七言绝句"}
{"title": "述怀", "content": "马革盛尸每恨迟，西山饿踣更何辞。姓名不到中兴历，付与皇天后土知。", "dynasty": "宋代", "author": "何宏中", "instruct": "七言绝句"}
{"title": "独坐", "content": "独坐高楼暮，凄凉何所闻？乱山流冻雨，荒树接孤云。关陕鸦成阵，幽并马不群。故人消息断，凋弊闵期文。", "dynasty": "元代", "author": "王冕", "instruct": "五言律诗"}
{"title": "狼烟", "content": "三道狼烟过碛来，受降城上探旗开。传声却报边无事，自是官军入抄回。", "dynasty": "唐代", "author": "薛逢", "instruct": "七言绝句"}
{"title": "相思", "content": "红豆生南国，春来发几枝。愿君多采撷，此物最相思。", "dynasty": "唐代", "author": "王维", "instruct": "五言绝句"}
{"title": "钓台", "content": "璜溪亦有钓鱼人，一笑鹰杨扫战尘。不会先生辞汉祖，投竿深坐此江滨。", "dynasty": "宋代", "author": "韩元吉", "instruct": "七言绝句"}
{"title": "落鸿", "content": "落鸿声里怨关山，泪湿秋衣不肯乾。只道一番新雨过，谁知双袖倚楼寒。", "dynasty": "宋代", "author": "范成大", "instruct": "七言绝句"}
{"title": "木香", "content": "暖风吹麝入铅华，不肯随春到谢家。半夜粉寒香泣露，也应和月怨梨花。", "dynasty": "宋代", "author": "范周", "instruct": "七言绝句"}
{"title": "谁将", "content": "谁将石黛染春潮，复捻黄金作柳条。西崦东沟从此好，笋舆追我莫辞遥。", "dynasty": "宋代", "author": "王安石", "instruct": "七言绝句"}
{"title": "下山", "content": "翠霞腾晕紫成堆，收尽云烟酒一杯。想见浮岚在眉宇，人人知道看山回。", "dynasty": "元代", "author": "刘因", "instruct": "七言绝句"}
{"title": "行药前轩呈董山人", "content": "不觉老将至，瘦来方自惊。朝昏多病色，起坐有劳声。腠暖苦肌痒，藏虚唯耳鸣。桑公富灵术，一为保馀生。", "dynasty": "唐代", "author": "卢纶", "instruct": "五言律诗"}
{"title": "有客", "content": "晚径云深雨未乾，爱闲有客过方干。茶瓯之外无祗待，清坐不言松韵寒。", "dynasty": "宋代", "author": "方岳", "instruct": "七言绝句"}
{"title": "息国", "content": "家国兴亡身独存，玉容还受楚王恩。衔冤只合甘先死，何待花间不肯言。", "dynasty": "唐代", "author": "汪遵", "instruct": "七言绝句"}
{"title": "春词", "content": "杨柳春风三月三，画桥芳草碧纤纤。一双燕子归来后，十二红楼卷绣帘。", "dynasty": "宋代", "author": "陈允平", "instruct": "七言绝句"}
{"title": "梅", "content": "冒寒岗路透溪桥，驴仆翩翩叶乱飘。还是去年初见处，青旗茅店恰相招。", "dynasty": "宋代", "author": "张镃", "instruct": "七言绝句"}
{"title": "荷花", "content": "芙蓉照水弄娇斜，白白红红各一家。近日新花出新巧，一枝能著两般花。", "dynasty": "宋代", "author": "杜衍", "instruct": "七言绝句"}
{"title": "杂感", "content": "羲皇一画开百圣，学者即今谁造微？文词害道第一事，子能去之其庶几。", "dynasty": "宋代", "author": "陆游", "instruct": "七言绝句"}
{"title": "焉耆行", "content": "焉耆山头暮烟紫，牛羊声断行人止；平沙风急卷寒蓬，天似穹庐月如水。大胡太息小胡悲，投鞍欲眠且复起。汉家诏用李轻车，万丈战云来压垒。", "dynasty": "宋代", "author": "陆游", "instruct": "七言律诗"}
{"title": "霅溪", "content": "道场山背是吴兴，只不教人到德清。霅水相留别无计，却将溪曲暗添程。", "dynasty": "宋代", "author": "杨万里", "instruct": "七言绝句"}
{"title": "酴醾", "content": "唤将梅蕊要同韵，羞杀梨花不解香。如何五月露寒殿，不与薰风送晚凉。", "dynasty": "宋代", "author": "晁补之", "instruct": "七言绝句"}
{"title": "九日", "content": "一为吴郡守，不觉菊花开。始有故园思，且喜众宾来。", "dynasty": "唐代", "author": "韦应物", "instruct": "五言绝句"}
{"title": "灌花", "content": "小圃辛勤植众芳，年年雨露借恩光。近来天意高难问，抱甕从朝到夕阳。", "dynasty": "宋代", "author": "柴元彪", "instruct": "七言绝句"}
{"title": "读赵", "content": "汉武余威信未穷，单于来见未央宫。如何运偶鸿嘉主，樊嫕宫中作女戎。", "dynasty": "宋代", "author": "张嵲", "instruct": "七言绝句"}
{"title": "浮骖", "content": "天净风平水不痕，浮骖带雪击篱根。欺寒酒兴峥嵘甚，又访梅花过别村。", "dynasty": "宋代", "author": "史弥宁", "instruct": "七言绝句"}
{"title": "渔父", "content": "纪草成春服，汲湘供晚炊。人间风浪险，醉裹岁曾知。", "dynasty": "宋代", "author": "宋无", "instruct": "五言绝句"}
{"title": "猿", "content": "月白烟青水暗流，孤猿衔恨叫中秋。三声欲断疑肠断，饶是少年今白头。", "dynasty": "唐代", "author": "杜牧", "instruct": "七言绝句"}
{"title": "独愁", "content": "黄昏愁听雨萧萧，挑尽残灯夜寂寥。彩线罢拈肠欲断，薰笼香冷火应消。", "dynasty": "明代", "author": "王素娥", "instruct": "七言绝句"}
{"title": "同张明府清镜叹", "content": "妾有盘龙镜，清光常昼发。自从生尘埃，有若雾中月。愁来试取照，坐叹生白发。寄语边塞人，如何久离别。", "dynasty": "唐代", "author": "孟浩然", "instruct": "五言律诗"}
{"title": "即事", "content": "了事如何省事奇，无心始觉有心痴。三更急雨打窗破，正是拥炉危坐时。", "dynasty": "宋代", "author": "陆游", "instruct": "七言绝句"}
{"title": "刘后溪和雁湖即事诗十绝见示次韵", "content": "桔柏津头访昔游，夕阳衰草几番秋。人心谁向忙中觉，天理须从定处求。", "dynasty": "宋代", "author": "洪咨夔", "instruct": "七言绝句"}
{"title": "鹭", "content": "春暗汀洲杜若香，风标公子白霓裳。碧天片雪忽飞去，何处人家水满塘。", "dynasty": "宋代", "author": "康与之", "instruct": "七言绝句"}
{"title": "书怀", "content": "满眼青山未得过，镜中无那鬓丝何。只言旋老转无事，欲到中年事更多。", "dynasty": "唐代", "author": "杜牧", "instruct": "七言绝句"}
{"title": "挟瑟歌", "content": "挟瑟为君抚，君嫌声太古。寥寥倚浪系，eP々沈湘语。赖有秋风知，清泠吹玉柱。", "dynasty": "唐代", "author": "陆龟蒙", "instruct": "七言绝句"}
{"title": "夏初湖村杂题", "content": "寒泉自换菖蒲水，活火闲煎橄榄茶。自是闲人足闲趣，本无心学野僧家。", "dynasty": "宋代", "author": "陆游", "instruct": "七言绝句"}
{"title": "添鱼具诗。蓑衣", "content": "一领蓑正新，著来沙坞中。隔溪遥望见，疑是绿毛翁。襟色裛xU霭，袖香褵褷风。前头不施衮，何以为三公。", "dynasty": "唐代", "author": "皮日休", "instruct": "五言律诗"}
{"title": "竹", "content": "露叶风梢接水乡，几回相对忆潇湘。寒云流水斜阳暮，一曲清歌断客肠。", "dynasty": "明代", "author": "杜琼", "instruct": "七言绝句"}
{"title": "赠浙西妓亚仙（筵上作）", "content": "翠黛嚬如怨，朱颜醉更春。占将南国貌，恼杀别家人。粉汗沾巡盏，花钿逐舞茵。明朝绮窗下，离恨两殷勤。", "dynasty": "唐代", "author": "徐铉", "instruct": "五言律诗"}
{"title": "横吹曲辞。入关", "content": "都城连百二，雄险北回环。地势遥尊岳，河流侧让关。秦皇曾虎视，汉祖亦龙颜。何事枭凶辈，干戈自不闲。", "dynasty": "唐代", "author": "张祜", "instruct": "五言律诗"}
{"title": "别师", "content": "劫火烧成烈焰城，煎下无计拯众生。请师少念清凉境，此是西天第一程。", "dynasty": "宋代", "author": "释成明", "instruct": "七言绝句"}
{"title": "思友吟", "content": "欲见心无已，久违情奈何。云烟虽咫尺，不得屡相过。", "dynasty": "宋代", "author": "邵雍", "instruct": "五言绝句"}
{"title": "瞽者叹", "content": "我心岂不平，我目自不明。徒云备双足，天下何由行。", "dynasty": "唐代", "author": "邵谒", "instruct": "五言绝句"}
{"title": "贫病投劾乞补外官亲友问者以诗答之", "content": "卑如扬子官执戟，贫似玉川居洛阳。不敢弯弓轻妄射，争如覆被逐山郎。", "dynasty": "宋代", "author": "张耒", "instruct": "七言绝句"}
{"title": "寓怀", "content": "万古交驰一片尘，思量名利孰如身。长疑好事皆虚事，却恐闲人是贵人。老逐少来终不放，辱随荣后直须匀。劝君不用夸头角，梦里输赢总未真。", "dynasty": "唐代", "author": "李山甫", "instruct": "七言律诗"}
{"title": "子夜四时歌", "content": "桂影团团月，芙蓉叶叶霜。捣衣过夜半，几日废流黄。", "dynasty": "明代", "author": "沈明臣", "instruct": "五言绝句"}
{"title": "杂感", "content": "祸福虽云不可猜，人生要岂愿为才。髑髅正使非不乐，牺象何疑是木灾。", "dynasty": "宋代", "author": "陆游", "instruct": "七言绝句"}
{"title": "子夜歌", "content": "轻桡荡北渚，中流拗藕丝。藕丝不可断，缠绵会有时。", "dynasty": "明代", "author": "沈天孙", "instruct": "五言绝句"}
{"title": "秋清", "content": "更阑何事识秋清，历历江湖兴致新。犬吠数声风外舻，隔城同是未眠人。", "dynasty": "宋代", "author": "张镃", "instruct": "七言绝句"}
{"title": "偶成", "content": "腻白夭红渐满枝，倡条冶叶竞纷披。化工只解呈新巧，恼杀衰翁都不知。", "dynasty": "宋代", "author": "姜特立", "instruct": "七言绝句"}
{"title": "自咏", "content": "游戏人间岁月多，痴顽将奈此翁何！放开绳箠牛初熟，照破乾坤镜未磨。日落苔矶闲把钓，雨余篷舵乱堆蓑。明朝不见知何处，又向江湖醉踏歌。", "dynasty": "宋代", "author": "陆游", "instruct": "七言律诗"}
{"title": "旅泊", "content": "霜月正高鹦鹉洲，美人清唱发红楼。乡心暗逐秋江水，直到吴山脚下流。", "dynasty": "唐代", "author": "蒋吉", "instruct": "七言绝句"}
{"title": "晓", "content": "朝梳一把白，夜泪千滴雨。可耻垂拱时，老作在家女。", "dynasty": "唐代", "author": "刘猛", "instruct": "五言绝句"}
{"title": "秋思", "content": "牙齿漂浮欲半空，此生已付有无中。一杯藜粥枫林下，时与邻翁说岁丰。", "dynasty": "宋代", "author": "陆游", "instruct": "七言绝句"}
{"title": "晚入宣城界（一作春江晚行）", "content": "斜日片帆阴，春风孤客心。山来指樵路，岸去惜花林。海气蒸云黑，潮声隔雨深。乡愁不可道，浦宿听猿吟。", "dynasty": "唐代", "author": "钱起", "instruct": "五言律诗"}
{"title": "闺怨", "content": "闺中少妇不知愁，春日凝妆上翠楼。忽见陌头杨柳色，悔教夫婿觅封侯。", "dynasty": "唐代", "author": "王昌龄", "instruct": "七言绝句"}
{"title": "春阴", "content": "春晴幸好却春阴，云意涔涔半欲霖。日色忽开云又合，急收碎影一帘金。", "dynasty": "宋代", "author": "杨万里", "instruct": "七言绝句"}
{"title": "咏史", "content": "天禄高然太乙藜，玉堂东畔石渠西。君王读罢《贤臣颂》，偏遣王褒访碧鸡。", "dynasty": "清代", "author": "吴祖命", "instruct": "七言绝句"}
{"title": "孤店", "content": "孤店门前千万峰，酒浓不抵别愁浓。明朝晴雨吾能卜，但听兰亭古寺钟。", "dynasty": "宋代", "author": "陆游", "instruct": "七言绝句"}
{"title": "行经庐山东林寺", "content": "离魂断续楚江壖，叶坠初红十月天。紫陌事多难暂息，青山长在好闲眠。方趋上国期干禄，未得空堂学坐禅。他岁若教如范蠡，也应须入五湖烟。", "dynasty": "唐代", "author": "杜牧", "instruct": "七言律诗"}
{"title": "舟夜", "content": "月落江烟昏，孤舟趁潮去。忽闻鸡犬声，知有人家住。", "dynasty": "清代", "author": "汪学金", "instruct": "五言绝句"}
{"title": "孙支使来借诗集，因有谢", "content": "冥搜从少小，随分得淳元。闻说吟僧口，多传过蜀门。相寻江岛上，共看夏云根。坐落迟迟日，新题互把论。", "dynasty": "唐代", "author": "齐己", "instruct": "五言律诗"}
{"title": "咏史", "content": "拈起黄金岂可疑，斩关发壁复何为。辽东不洗巢由耳，痛切初年割席迟。", "dynasty": "宋代", "author": "陈普", "instruct": "七言绝句"}
{"title": "瓦庙", "content": "柱侧檐欹瓦欲飘，断垣苔涩树萧萧。满庭荒草无香火，惟有禽声伴寂寥。", "dynasty": "宋代", "author": "李廌", "instruct": "七言绝句"}
{"title": "瘦梅", "content": "清虚日集人当瘦，粪壤不资梅合癯。君看霜皮藏玉骨，肯如朱粉鬭涂糊。", "dynasty": "宋代", "author": "赵蕃", "instruct": "七言绝句"}
{"title": "蚕麦", "content": "村村桑暗少桑姑，户户麦丰无麦奴。又是一年春事了，缫丝捣麦笑相呼。", "dynasty": "宋代", "author": "陆游", "instruct": "七言绝句"}
{"title": "短褐", "content": "闲披短褐杖山藤，头不是僧心是僧。坐睡觉来清夜半，芭蕉影动道场灯。", "dynasty": "唐代", "author": "郑谷", "instruct": "七言绝句"}
{"title": "寄孙传师著作", "content": "上林池籞富春风，十里宫青错御红。应与少年修故事，误随游毂柳花中。", "dynasty": "宋代", "author": "秦观", "instruct": "七言绝句"}
{"title": "乞兰", "content": "幽芳别得化工栽，红紫纷纷莫与偕。珍重故人培养厚，真香独许寄庭阶。", "dynasty": "宋代", "author": "朱淑真", "instruct": "七言绝句"}
{"title": "奉和圣制途次陕州作", "content": "驰道当河陕，陈诗问国风。川原三晋别，襟带两京同。后殿函关尽，前旌阙塞通。行看洛阳陌，光景丽天中。", "dynasty": "唐代", "author": "张九龄", "instruct": "五言律诗"}
{"title": "相和歌辞。乌夜啼", "content": "众鸟各归枝，乌乌尔不栖。还应知妾恨，故向绿窗啼。", "dynasty": "唐代", "author": "聂夷中", "instruct": "五言绝句"}
{"title": "感事", "content": "霜雪皎素丝，何意坠墨池。青苍犹可濯，黑色不可移。女工再三叹，委弃当此时。岁寒虽无褐，机杼谁肯施。", "dynasty": "唐代", "author": "韦应物", "instruct": "五言律诗"}
{"title": "弹琴", "content": "泠泠七弦上，静听松风寒。古调虽自爱，今人多不弹。", "dynasty": "唐代", "author": "刘长卿", "instruct": "五言绝句"}
{"title": "芦雁", "content": "横江片影一声秋，楚岸湘波事事愁。同是水云乡里客，归心空怅荻花洲。", "dynasty": "清代", "author": "胡慎容", "instruct": "七言绝句"}
{"title": "白梅", "content": "冰雪林中著此身，不同桃李混芳尘。忽然一夜清香发，散作乾坤万里春。", "dynasty": "元代", "author": "王冕", "instruct": "七言绝句"}
{"title": "竹友为徐南卿作", "content": "发已星星带已宽，徐郎犹自客长安。家山竹好无由看，谩种庭心一两竿。", "dynasty": "宋代", "author": "姜夔", "instruct": "七言绝句"}
{"title": "西游咸阳中诗", "content": "上林春色满。咸阳游侠多。城斗疑连汉。桥星象跨河。影里看飞毂。尘前听远珂。还家何意晚。无处不经过。", "dynasty": "南北朝", "author": "阴铿", "instruct": "五言律诗"}
{"title": "槿花", "content": "风露凄凄秋景繁，可怜荣落在朝昏。未央宫里三千女，但保红颜莫保恩。", "dynasty": "唐代", "author": "李商隐", "instruct": "七言绝句"}
{"title": "山茶", "content": "游蜂掠尽粉丝黄，落蕊犹收蜜露香。待得春风几枝在，年来杀菽有飞霜。", "dynasty": "宋代", "author": "苏轼", "instruct": "七言绝句"}
{"title": "凌朝浮江旅思（一作马周诗）", "content": "天晴上初日，春水送孤舟。山远疑无树，潮平似不流。岸花开且落，江鸟没还浮。羁望伤千里，长歌遣四愁。", "dynasty": "唐代", "author": "韦承庆", "instruct": "五言律诗"}
{"title": "夜兴", "content": "野烟含夕渚，山月照秋林。还将中散兴，来偶步兵琴。", "dynasty": "唐代", "author": "王勃", "instruct": "五言绝句"}
{"title": "客行", "content": "藕叶缀为衣，东西泣路岐。乡心日落后，身计酒醒时。触目多添感，凝情足所思。羁愁难尽遣，行坐一低眉。", "dynasty": "唐代", "author": "方干", "instruct": "五言律诗"}
{"title": "别怀", "content": "相别徒成泣，经过总是空。劳生惯离别，夜梦苦西东。去路三湘浪，归程一片风。他年寄消息，书在鲤鱼中。", "dynasty": "唐代", "author": "杜牧", "instruct": "五言律诗"}
{"title": "郫县春日吟", "content": "醉骑花影少年间，謔弄风光古将坛。渐觉年来无补益，只将春贮在脾肝。", "dynasty": "宋代", "author": "吴泳", "instruct": "七言绝句"}
{"title": "寻梅", "content": "平生春兴十分深，长恐梅花负赏心。偶有一枝斜照水，前村踏雪也须寻。", "dynasty": "宋代", "author": "张道洽", "instruct": "七言绝句"}
{"title": "即事", "content": "醉袖笼鞭转柳塘，青门芳树掩残香。谁惊翡翠双飞去？祗有莲花对断肠。", "dynasty": "宋代", "author": "范成大", "instruct": "七言绝句"}
{"title": "在伯教授为考试之行不知其地漫成五诗送之", "content": "君行不到武昌下，别驾西京刘更生。但想新知作倾倒，莫闻高论吐峥嵘。", "dynasty": "宋代", "author": "赵蕃", "instruct": "七言绝句"}
{"title": "茶山下作", "content": "春风最窈窕，日晓柳村西。娇云光占岫，健水鸣分溪。燎岩野花远，戛瑟幽鸟啼。把酒坐芳草，亦有佳人携。", "dynasty": "唐代", "author": "杜牧", "instruct": "五言律诗"}
{"title": "访隐", "content": "路到层峰断，门依老树开。月从平楚转，泉自上方来。薤白罗朝馔，松黄暖夜杯。相留笑孙绰，空解赋天台。", "dynasty": "唐代", "author": "李商隐", "instruct": "五言律诗"}
{"title": "舟行五绝", "content": "落景秋云晚不开，天寒古岸野船回。初惊波面微澜起，已觉风前细雨来。", "dynasty": "宋代", "author": "张耒", "instruct": "七言绝句"}
{"title": "杨柳", "content": "春至风花各自荣，就中杨柳最多情。自从初学宫腰舞，直至飘绵不老成。", "dynasty": "宋代", "author": "曹豳", "instruct": "七言绝句"}
{"title": "闻琳老欲入山今少雨想未成行奉寄一绝", "content": "野僧报我泉新白，此老居庵山更清。雨涩故应须小住，云寒端未出相迎。", "dynasty": "宋代", "author": "毛滂", "instruct": "七言绝句"}
{"title": "梦中作", "content": "珠亡忽震蛟龙睡，轩敝宁忘犬马情。亲拾寒琼出幽草，四山风雨鬼神惊。", "dynasty": "宋代", "author": "林景熙", "instruct": "七言绝句"}
{"title": "秋日", "content": "柳衰蝉噪寒烟淡，地迥山遥暮雨收。宛是昔年秋气味，只添多病与离愁。", "dynasty": "宋代", "author": "寇准", "instruct": "七言绝句"}
{"title": "陶者", "content": "陶尽门前土，屋上无片瓦。十指不沾泥，鳞鳞居大厦。", "dynasty": "宋代", "author": "梅尧臣", "instruct": "五言绝句"}
{"title": "东皋", "content": "东皋揽结知新岁，西崦攀翻忆去年。肘上柳生浑不管，眼前花发即欣然。", "dynasty": "宋代", "author": "王安石", "instruct": "七言绝句"}
{"title": "避地", "content": "西山爽气生襟袖，南浦离愁入梦魂。人泊孤舟青草岸，鸟鸣高树夕阳村。偷生亦似符天意，未死深疑负国恩。白面儿郎犹巧宦，不知谁与正乾坤。", "dynasty": "唐代", "author": "韩偓", "instruct": "七言律诗"}
{"title": "暑夜", "content": "薄薄疏云漏月明，础根收润晚风清。空庭泥湿鸣蝼蝈，夜气如秋梦不成。", "dynasty": "宋代", "author": "周密", "instruct": "七言绝句"}
{"title": "剑门", "content": "谁割栈云青？移来大剑形。双扉开绝壁，一线走沧溟。凿破疑鬼斧，削成烦巨灵。但有飞鸟外，积铁插空冥。", "dynasty": "清代", "author": "秦瀛", "instruct": "五言律诗"}
{"title": "雨寒戏作", "content": "扫园收槲叶，掊地甃塼炉。幸有藜烹粥，何惭纸作襦。", "dynasty": "宋代", "author": "陆游", "instruct": "五言绝句"}
{"title": "钓台", "content": "百尽难量大丈夫，问他出处意何发。乾坤已付刘文叔，从此先生归钓鱼。", "dynasty": "宋代", "author": "刘过", "instruct": "七言绝句"}
{"title": "晚色", "content": "晚色在何处，楼高天宇低。閒云无去住。归燕自东西。", "dynasty": "宋代", "author": "蔡襄", "instruct": "五言绝句"}
{"title": "圉城偶作", "content": "东望陈留日欲曛，每因刀笔想夫君。自从郭泰碑铭后，只见黄金不见文。", "dynasty": "唐代", "author": "罗隐", "instruct": "七言绝句"}
{"title": "西还", "content": "悠悠洛阳梦，郁郁灞陵树。落日正西归，逢君又东去。", "dynasty": "唐代", "author": "元稹", "instruct": "五言绝句"}
{"title": "鼓琴", "content": "老树槎牙匝涧生，弹琴树底月凄清。有时弦到真悲处，古战场中蟋蟀声。", "dynasty": "明代", "author": "陈继儒", "instruct": "七言绝句"}
{"title": "焚香昼睡比觉香犹未散戏作", "content": "燕梁寂寂篆烟残，偷得劳生数刻闲。三叠秋屏护琴枕，卧游忽到瀼西山。", "dynasty": "宋代", "author": "陆游", "instruct": "七言绝句"}
{"title": "午枕", "content": "午枕花前簟欲流，日催红影上帘钩。窥人鸟唤悠扬梦，隔水山供宛转愁。", "dynasty": "宋代", "author": "王安石", "instruct": "七言绝句"}
{"title": "饮酒", "content": "平生嗜酒不耽酒，不爱深斟爱浅斟。嵇阮讵能知此味，可怜一世只醺沈。", "dynasty": "宋代", "author": "姜特立", "instruct": "七言绝句"}
{"title": "王思道碑堂下作", "content": "苍苍宰树起寒烟，尚有威名海内传。四府旧闻多故吏，几人垂泪拜碑前。", "dynasty": "唐代", "author": "刘禹锡", "instruct": "七言绝句"}
{"title": "入城", "content": "十里清风一饷间，片帆真欲解人颜。林家庄近闻鹅鸭，船到阊门尽未关。", "dynasty": "宋代", "author": "范成大", "instruct": "七言绝句"}
{"title": "扪腹", "content": "身如椰子腹瓠壼，三亩荒园常荷锄。著万卷书虽不足，容数百人还有余。", "dynasty": "宋代", "author": "陆游", "instruct": "七言绝句"}
{"title": "鹭鸶", "content": "风格孤高尘外物，性情闲暇水边身。尽日独行溪浅处，青苔白石见纤鳞。", "dynasty": "宋代", "author": "欧阳修", "instruct": "七言绝句"}
{"title": "感事", "content": "鸡犬相闻三万里，迁都岂不有关中？广陵南幸雄图尽，泪眼山河夕照红。", "dynasty": "宋代", "author": "陆游", "instruct": "七言绝句"}
{"title": "和倥侗生春日看花之作", "content": "多情才子惜春华，乐府新声对客夸。朱雀桥边旧游路，东风开遍小桃花。", "dynasty": "明代", "author": "黄闰", "instruct": "七言绝句"}
{"title": "见花", "content": "褰裳拥鼻正吟诗，日午墙头独见时。血染蜀罗山踯躅，肉红宫锦海棠梨。因狂得病真闲事，欲咏无才是所悲。看却东风归去也，争教判得最繁枝。", "dynasty": "唐代", "author": "韩偓", "instruct": "七言律诗"}
{"title": "酬袁守方秋崖遗宝带桥诗以雇我老非题柱客", "content": "规自赵日久，成令方能之。捄溺由己溺，信惟君子知。", "dynasty": "宋代", "author": "包恢", "instruct": "五言绝句"}
{"title": "初醒", "content": "心中得胜暂抛愁，醉卧京风拂簟秋。半夜觉来新酒醒，一条斜月到床头。", "dynasty": "唐代", "author": "雍陶", "instruct": "七言绝句"}
{"title": "遣怀", "content": "落魄江南载酒行，楚腰纤细掌中轻。十年一觉扬州梦，赢得青楼薄幸名。", "dynasty": "唐代", "author": "杜牧", "instruct": "七言绝句"}
{"title": "半醉", "content": "处俗常如病，看花亦似秋。若无时复酒，宁遣镇长愁。渐觉身非我，都迷蝶与周。何烦五色药，尊下即丹丘。", "dynasty": "唐代", "author": "李群玉", "instruct": "五言律诗"}
{"title": "赏雪", "content": "朱帘暮卷绮筵开，风雪纷纷入酒杯。对景恨无飞絮句，从今羞见谢娘才。", "dynasty": "宋代", "author": "朱淑真", "instruct": "七言绝句"}
{"title": "刘生", "content": "刘生殊倜傥。任侠遍京华。戚里惊鸣筑。平阳吹怨笳。俗儒排左氏。新室忌汉家。高才被摈压。自古共怜嗟。", "dynasty": "南北朝", "author": "徐陵", "instruct": "五言律诗"}
{"title": "鸬鹚", "content": "一般毛羽结群飞，雨岸烟汀好景时。深水有鱼衔得出，看来却是鹭鹚饥。", "dynasty": "唐代", "author": "杜荀鹤", "instruct": "七言绝句"}
{"title": "酌贪泉赋诗", "content": "古人云此水，一歃怀千金。试使夷齐饮，终当不易心。", "dynasty": "魏晋", "author": "吴隐之", "instruct": "五言绝句"}
{"title": "忆鹤", "content": "白丝翎羽丹砂顶，晓度秋烟出翠微。来向孤松枝上立，见人吟苦却高飞。", "dynasty": "唐代", "author": "刘得仁", "instruct": "七言绝句"}
{"title": "子夜歌·始欲识郎时", "content": "始欲识郎时，两心望如一。理丝入残机，何悟不成匹。", "dynasty": "南北朝", "author": "佚名", "instruct": "五言绝句"}
{"title": "倚门", "content": "碧松窝里著吾身，风在襟裾月在门。灯火未残弦诵习，一团清兴许谁论。", "dynasty": "宋代", "author": "徐侨", "instruct": "七言绝句"}
{"title": "绝句", "content": "溪头月色白如沙，近水楼台一万家。谁向夜深吹玉笛，伤心莫听后庭花。", "dynasty": "元代", "author": "赵孟頫", "instruct": "七言绝句"}
{"title": "旅夜", "content": "旅馆羁身苦寂寥，西风庭树响萧萧。秋钲廿五寒声碎，何处高楼起洞箫。", "dynasty": "清代", "author": "王芬", "instruct": "七言绝句"}
{"title": "新秋以窗里人将老门前树欲秋为韵作小诗", "content": "秋风昨夜来，声满梧桐树。故人渺天末，此夕谁与度？", "dynasty": "宋代", "author": "陆游", "instruct": "五言绝句"}
{"title": "春感诗", "content": "茫茫南与北，道直事难谐。榆荚钱生树，杨花玉糁街。尘萦游子面，蝶弄美人钗。却忆青山上，云门掩竹斋。", "dynasty": "唐代", "author": "李白", "instruct": "五言律诗"}
{"title": "和房日严换武诗", "content": "青衫厌著待封侯，慷慨知君定远流。莫叹书生长龌龊，元戎曾与报更筹。", "dynasty": "宋代", "author": "张耒", "instruct": "七言绝句"}
{"title": "孙武", "content": "为忧玩色堕军实，故假陈兵去二姬。却恨此机深莫悟，后人不谏受西施。", "dynasty": "宋代", "author": "汪韶", "instruct": "七言绝句"}
{"title": "赠人", "content": "静神凝思仰青冥，此夕长天降瑞星。海上昨闻鹏羽翼，人间初见鹤仪形。", "dynasty": "唐代", "author": "杜光庭", "instruct": "七言绝句"}
{"title": "第一百八十", "content": "天寒霜雪繁，萧萧北风劲。高鸟黄云暮，斗上捩孤影。", "dynasty": "宋代", "author": "文天祥", "instruct": "五言绝句"}
{"title": "午寝", "content": "旧诗零乱满藤床，绿映帘深一缕香。午梦惊回槐国远，浮生消得几斜阳。", "dynasty": "宋代", "author": "施枢", "instruct": "七言绝句"}
{"title": "咏晓", "content": "军中始吹角，城上河初落。深沉犹隐帷，晃朗先分阁。", "dynasty": "唐代", "author": "韦应物", "instruct": "五言绝句"}
{"title": "营州歌", "content": "营州少年厌原野，狐裘蒙茸猎城下。虏酒千钟不醉人，胡儿十岁能骑马。", "dynasty": "唐代", "author": "高适", "instruct": "七言绝句"}
{"title": "张以道归自甬东先饷土物两诗为谢", "content": "红满芙蓉菊满黄，连朝衰病负秋光。乘除自此无忧恼，醉赏家园一万场。", "dynasty": "宋代", "author": "张镃", "instruct": "七言绝句"}
{"title": "答春", "content": "草烟低重水花明，从道风光似帝京。其奈山猿江上叫，故乡无此断肠声。", "dynasty": "唐代", "author": "白居易", "instruct": "七言绝句"}
{"title": "幽居", "content": "小舫藤为缆，幽居竹织门。短篱围藕荡，细路入桑村。鱼脍槎头美，醅倾粥面浑。残年谢轩冕。犹足号黎元。", "dynasty": "宋代", "author": "陆游", "instruct": "五言律诗"}
{"title": "闻谢杨儿吟猛虎词，因此有赠", "content": "同州隔秋浦，闻吟猛虎词。晨朝来借问，知是谢杨儿。", "dynasty": "唐代", "author": "李白", "instruct": "五言绝句"}
{"title": "非酒", "content": "人人慢说酒消忧，我道翻为引恨由。一夜醒来灯火暗，不应愁事亦成愁。", "dynasty": "唐代", "author": "雍陶", "instruct": "七言绝句"}
{"title": "渔具诗。钓筒", "content": "短短截筠光，悠悠卧江色。蓬差橹相应，雨慢烟交织。须臾中芳饵，迅疾如飞翼。彼竭我还浮，君看不争得。", "dynasty": "唐代", "author": "陆龟蒙", "instruct": "五言律诗"}
{"title": "山行二绝", "content": "野老相过一笑迎，黄难白酒愧深情。山空日落早归去，昨夜隔篱闻虎声。", "dynasty": "宋代", "author": "黎廷瑞", "instruct": "七言绝句"}
{"title": "咏竹", "content": "雪压枝头低，虽低不着泥。一朝红日出，依旧与天齐。", "dynasty": "明代", "author": "朱元璋", "instruct": "五言绝句"}
{"title": "王命", "content": "汉北豺狼满，巴西道路难。血埋诸将甲，骨断使臣鞍。牢落新烧栈，苍茫旧筑坛。深怀喻蜀意，恸哭望王官。", "dynasty": "唐代", "author": "杜甫", "instruct": "五言律诗"}
{"title": "咏史", "content": "世历绵延四百秋，死蚿枯竹附诸侯。末年隆准生丰沛，谁道嬴秦是继周。", "dynasty": "宋代", "author": "陈普", "instruct": "七言绝句"}
{"title": "早春", "content": "雪散因和气，冰开得暖光。春销不得处，唯有鬓边霜。", "dynasty": "唐代", "author": "白居易", "instruct": "五言绝句"}
{"title": "南康驿丞王圭文玉尝逮事故郎中颜希古求诗为走笔书一绝", "content": "芙蓉江上晓维舟，雨洗波光碧玉秋。来岁维舟应忆汝，春风杜若满芳洲。", "dynasty": "明代", "author": "张以宁", "instruct": "七言绝句"}
{"title": "冬日", "content": "平生未有惊人事，残病林间一老翁。风雨小窗心似水，墨花轻染夜灯红。", "dynasty": "明代", "author": "顾源", "instruct": "七言绝句"}
{"title": "新月诗", "content": "郑环唯半出。秦钩本独悬。若交临酒影。堪言照弩弦。", "dynasty": "南北朝", "author": "庾信", "instruct": "五言绝句"}
{"title": "梅花", "content": "何处清香远，遥瞻岭上梅。不随群卉茂，独占一阳开。", "dynasty": "清代", "author": "王照圆", "instruct": "五言绝句"}
{"title": "不归", "content": "河间尚征伐，汝骨在空城。从弟人皆有，终身恨不平。数金怜俊迈，总角爱聪明。面上三年土，春风草又生。", "dynasty": "唐代", "author": "杜甫", "instruct": "五言律诗"}
{"title": "南亭偶题", "content": "城下水萦回，潮冲野艇来。鸟惊山果落，龟泛绿萍开。白首书千卷，朱颜酒一杯。南轩自流涕，不是望燕台。", "dynasty": "唐代", "author": "许浑", "instruct": "五言律诗"}
{"title": "雁", "content": "逐暖来南国，迎寒背朔云。下时波势出，起处阵形分。声急奔前侣，行低续后群。何人寄书札，绝域可知闻。", "dynasty": "唐代", "author": "顾非熊", "instruct": "五言律诗"}
{"title": "二月奉教作", "content": "柳陌莺初啭，梅梁燕始归。和风泛紫若，柔露濯青薇。日艳临花影，霞翻入浪晖。乘春重游豫，淹赏玩芳菲。", "dynasty": "唐代", "author": "李峤", "instruct": "五言律诗"}
{"title": "相和歌辞。婕妤怨", "content": "夕殿别君王，宫深月似霜。人愁在长信，萤出向昭阳。露裛红兰死，秋凋碧树伤。惟当合欢扇，从此箧中藏。", "dynasty": "唐代", "author": "刘方平", "instruct": "五言律诗"}
{"title": "糟蟹", "content": "旧交髯簿久相忘，公子相从独味长。醉死糟丘终不悔，看来端的是无肠。", "dynasty": "宋代", "author": "陆游", "instruct": "七言绝句"}
{"title": "题竹", "content": "山溪荦确雾冥冥，瘦笋初从石罅生。开图细想经过地，记得南山步晚晴。", "dynasty": "宋代", "author": "张嵲", "instruct": "七言绝句"}
{"title": "晴景", "content": "雨来未见花间蕊，雨後全无叶底花。蜂蝶纷纷过墙去，却疑春色在邻家。", "dynasty": "宋代", "author": "王安石", "instruct": "七言绝句"}
{"title": "郡中", "content": "乡路音信断，山城日月迟。欲知州近远，阶前摘荔枝。", "dynasty": "唐代", "author": "白居易", "instruct": "五言绝句"}
{"title": "恶树", "content": "独绕虚斋径，常持小斧柯。幽阴成颇杂，恶木剪还多。枸杞因吾有，鸡栖奈汝何。方知不材者，生长漫婆娑。", "dynasty": "唐代", "author": "杜甫", "instruct": "五言律诗"}
{"title": "猿", "content": "曾宿三巴路，今来不愿听。云根啼片白，峰顶掷尖青。护果憎禽啄，栖霜觑叶零。唯应卧岚客，怜尔傍岩扃。", "dynasty": "唐代", "author": "曹松", "instruct": "五言律诗"}
{"title": "畏人", "content": "早花随处发，春鸟异方啼。万里清江上，三年落日低。畏人成小筑，褊性合幽栖。门径从榛草，无心走马蹄。", "dynasty": "唐代", "author": "杜甫", "instruct": "五言律诗"}
{"title": "李树", "content": "曾见繁英出缥墙，更将朱实奉华堂。蹊桃得地偏相映，莫损清阴欲代僵。", "dynasty": "宋代", "author": "宋祁", "instruct": "七言绝句"}
{"title": "夏夜有作", "content": "暑夕炎蒸著摸人，移床借月卧中庭。更深露下衣襟冷，梦到阳台不奈醒。", "dynasty": "宋代", "author": "朱淑真", "instruct": "七言绝句"}
{"title": "绝句", "content": "两山南北雨冥冥，四牖东西万木青。面似骷髅头似雪，后生谁与属遗经。", "dynasty": "宋代", "author": "张载", "instruct": "七言绝句"}
{"title": "春游", "content": "人物竞纷华，骊驹逐钿车。此时松与柏，不及道傍花。", "dynasty": "宋代", "author": "司马光", "instruct": "五言绝句"}
{"title": "小车吟", "content": "春暖未苦热，秋凉未甚寒。小车随意出，所到即成欢。", "dynasty": "宋代", "author": "邵雍", "instruct": "五言绝句"}
{"title": "寓言", "content": "人生百年我过半，天生才定不可换。东海钓鳌鳌不食，南山坐石石欲烂。", "dynasty": "唐代", "author": "皎然", "instruct": "七言绝句"}
{"title": "腊梅", "content": "缟衣仙子变新装，浅染春前一样黄。不肯皎然争腊雪，只将孤艳付幽香。", "dynasty": "宋代", "author": "郑刚中", "instruct": "七言绝句"}
{"title": "八月三日得月亭夜宴有感而作", "content": "多情多病莫多愁，纤月风亭得乍游。我亦池塘当户好，断云城郭夜侵楼。", "dynasty": "明代", "author": "汤显祖", "instruct": "七言绝句"}
{"title": "独立", "content": "空外一鸷鸟，河间双白鸥。飘飖搏击便，容易往来游。草露亦多湿，蛛丝仍未收。天机近人事，独立万端忧。", "dynasty": "唐代", "author": "杜甫", "instruct": "五言律诗"}
{"title": "奉和袭美赠魏处士五贶诗。乌龙养和", "content": "养和名字好，偏寄道情深。所以亲逋客，兼能助五禽。倚肩沧海望，钩膝白云吟。不是逍遥侣，谁知世外心。", "dynasty": "唐代", "author": "陆龟蒙", "instruct": "五言律诗"}
{"title": "夜坐", "content": "窗寒雪乱飞，雁带边声过。对影却增愁，吹灯暗中坐。", "dynasty": "明代", "author": "杨基", "instruct": "五言绝句"}
{"title": "咏怀", "content": "苏杭自昔称名郡，牧守当今当好官。两地江山蹋得遍，五年风月咏将残。几时酒醆曾抛却，何处花枝不把看。白发满头归得也，诗情酒兴渐阑珊。", "dynasty": "唐代", "author": "白居易", "instruct": "七言律诗"}
{"title": "怀归", "content": "尘埃终日满窗前，水态云容思浩然。争得便归湘浦去，却持竿上钓鱼船。", "dynasty": "唐代", "author": "杜牧", "instruct": "七言绝句"}
{"title": "殷秀才求诗", "content": "倾盖见芳姿，晴天琼树枝。连城犹隐石，唯有卞和知。", "dynasty": "唐代", "author": "刘商", "instruct": "五言绝句"}
{"title": "方壶", "content": "春在壶中晚更长，众仙相命醉霓觞。戏将龙脑真珠网，搭上周回碧玉廊。", "dynasty": "宋代", "author": "张镃", "instruct": "七言绝句"}
{"title": "渡江", "content": "夕阳鸣橹下邗沟，叶叶风帆江上秋。八月鲤鱼风信早，荻花吹白钓人头。", "dynasty": "清代", "author": "华沅", "instruct": "七言绝句"}
{"title": "观烧", "content": "猎猎寒芜引，承风势不还。放来应有主，焚去到何山。焰入空濛里，烟飞苍莽间。石中有良玉，惆怅但伤颜。", "dynasty": "唐代", "author": "齐己", "instruct": "五言律诗"}
{"title": "圣灯", "content": "莽莽空中稍稍灯，坐看迷浊变清澄。须知火尽烟无益，一夜栏边说向僧。", "dynasty": "唐代", "author": "薛能", "instruct": "七言绝句"}
{"title": "西湖晓行", "content": "海角曈昽日欲生，山南山北淡烟横。春风吹断沙禽梦，人在绿杨堤上行。", "dynasty": "明代", "author": "兰江濋公", "instruct": "七言绝句"}
{"title": "清思诗", "content": "师旷操雅操。延子聆奇音。玄鹤徒翔舞。清角自浮沉。明管东南逝。精丝西北临。白云瑶池曲。止使泪淫淫。", "dynasty": "南北朝", "author": "江淹", "instruct": "五言律诗"}
{"title": "盛山十二诗。梅谿", "content": "夹岸凝清素，交枝漾浅沦。味调方荐实，腊近又先春。", "dynasty": "唐代", "author": "韦处厚", "instruct": "五言绝句"}
{"title": "征夫", "content": "十室几人在，千山空自多。路衢唯见哭，城市不闻歌。漂梗无安地，衔枚有荷戈。官军未通蜀，吾道竟如何。", "dynasty": "唐代", "author": "杜甫", "instruct": "五言律诗"}
{"title": "睡起", "content": "石枕藤床一榻低，觉来还自日沈西。白云堆里翻身转，一曲渔歌在碧溪。", "dynasty": "宋代", "author": "释净端", "instruct": "七言绝句"}
{"title": "游子", "content": "巴蜀愁谁语，吴门兴杳然。九江春草外，三峡暮帆前。厌就成都卜，休为吏部眠。蓬莱如可到，衰白问群仙。", "dynasty": "唐代", "author": "杜甫", "instruct": "五言律诗"}
{"title": "河梁", "content": "五原人走马，昨夜到京师。绣户新夫妇，河梁生别离。陇花开不艳，羌笛静犹悲。惆怅良哉辅，锵锵立凤池。", "dynasty": "唐代", "author": "黄滔", "instruct": "五言律诗"}
{"title": "瞿唐怀古（以下草堂逸诗拾遗）", "content": "西南万壑注，勍敌两崖开。地与山根裂，江从月窟来。削成当白帝，空曲隐阳台。疏凿功虽美，陶钧力大哉。", "dynasty": "唐代", "author": "杜甫", "instruct": "五言律诗"}
{"title": "竹花", "content": "黄家紫家斗魏姚，夷齐玉立青萧萧。便是人间小天地，不特水上作萍漂。", "dynasty": "宋代", "author": "文天祥", "instruct": "七言绝句"}
{"title": "偶成", "content": "叠翠亭前秋水深，思韩亭下木成林。一生不得文章力，且向潮阳度岁阴。", "dynasty": "宋代", "author": "傅自修", "instruct": "七言绝句"}
{"title": "春雪", "content": "天散琪花压晚春，岂将灾沴祸吾民。为嗔宝货归夷虏，故种人间万顷银。", "dynasty": "宋代", "author": "郑刚中", "instruct": "七言绝句"}
{"title": "道", "content": "铜驼分巩洛，剑阁低临邛。紫徼三千里，青楼十二重。玉关尘似雪，金穴马如龙。今日中衢上，尧尊更可逢。", "dynasty": "唐代", "author": "李峤", "instruct": "五言律诗"}
{"title": "劝学", "content": "三更灯火五更鸡，正是男儿读书时。黑发不知勤学早，白首方悔读书迟。", "dynasty": "唐代", "author": "颜真卿", "instruct": "七言绝句"}
{"title": "竹石", "content": "咬定青山不放松，立根原在破岩中。千磨万击还坚劲，任尔东西南北风。", "dynasty": "清代", "author": "郑燮", "instruct": "七言绝句"}
{"title": "相和歌辞。拔蒲歌", "content": "拔蒲来，领郎镜湖边。郎心在何处，莫趁新莲去。拔得无心蒲，问郎看好无。", "dynasty": "唐代", "author": "张祜", "instruct": "七言绝句"}
{"title": "牛女（一作沈佺期诗）", "content": "粉席秋期缓，针楼别怨多。奔龙争渡月，飞鹊乱填河。失喜先临镜，含羞未解罗。谁能留夜色，来夕倍还梭。", "dynasty": "唐代", "author": "宋之问", "instruct": "五言律诗"}
{"title": "怨情", "content": "美人卷珠帘，深坐颦蛾眉。但见泪痕湿，不知心恨谁。", "dynasty": "唐代", "author": "李白", "instruct": "五言绝句"}
{"title": "咏怀", "content": "尽日松下坐，有时池畔行。行立与坐卧，中怀澹无营。不觉流年过，亦任白发生。不为世所薄，安得遂闲情。", "dynasty": "唐代", "author": "白居易", "instruct": "五言律诗"}
{"title": "晚步", "content": "排门帘幕夜香飘，灯火人声小市桥。满县月明春意好，旗亭吹笛近元宵。", "dynasty": "宋代", "author": "范成大", "instruct": "七言绝句"}
{"title": "春晓", "content": "酴醾春晓与谁芳，自是新来雨露香。燕子觅巢终软媚，杨花满路尚颠忙。", "dynasty": "宋代", "author": "毛滂", "instruct": "七言绝句"}
{"title": "梦中歌 其五 为绿衣少年歌", "content": "萤火穿白杨，悲风入荒草。疑是梦中游，愁迷故园道。", "dynasty": "唐代", "author": "张生妻", "instruct": "五言绝句"}
{"title": "和张相公太原山亭怀古诗", "content": "高情乐闲放，寄迹山水中。朝霞铺座右，虚白贮清风。潜窦激飞泉，石路跻且崇。步武有胜概，不与俗情同。", "dynasty": "唐代", "author": "崔恭", "instruct": "五言律诗"}
{"title": "夜归", "content": "疏钟渡水来，素月依林上。烟火认茅庐，故倚船篷望。", "dynasty": "宋代", "author": "陆游", "instruct": "五言绝句"}
{"title": "缺题", "content": "缅甸实如瓜，垂金粲秋色。谁刻紫琼瑶，玲珑投远客。", "dynasty": "宋代", "author": "刘子翚", "instruct": "五言绝句"}
{"title": "真人行巴陵市太守怒其不避使案吏具其罪真人…诗曰", "content": "暂别蓬莱海上游，偶逢太守问根由。身居北斗星杓下，剑挂南宫月角头。道我醉来真个醉，不知愁是怎生愁。相逢何事不相认，却驾白云归去休。", "dynasty": "唐代", "author": "吕岩", "instruct": "七言律诗"}
{"title": "游仙诗", "content": "远游绝尘雾，轻举观沧溟。蓬七阴倒景，昆崙罩曾城。", "dynasty": "魏晋", "author": "王彪之", "instruct": "五言绝句"}
{"title": "晓望", "content": "白帝更声尽，阳台曙色分。高峰寒上日，叠岭宿霾云。地坼江帆隐，天清木叶闻。荆扉对麋鹿，应共尔为群。", "dynasty": "唐代", "author": "杜甫", "instruct": "五言律诗"}
{"title": "杂兴", "content": "锄草春愈茂，养草秋亦衰。不如两置之，荣悴渠有时。", "dynasty": "宋代", "author": "陆游", "instruct": "五言绝句"}
{"title": "八冬苦雨祷晴幸应刘若讷惠诗为贺因次其韵", "content": "雨余云杪澹疏星，老病窥帘眼自明。农事已知今岁好，天公賸放十分晴。", "dynasty": "宋代", "author": "韩元吉", "instruct": "七言绝句"}
{"title": "东坡公以种松法授都梁杜子师并为作诗子师求", "content": "佩牛未敢邀君出，射虎何当许我从。要看堂堂冠剑叟，苍然十万甲夫中。", "dynasty": "宋代", "author": "晁补之", "instruct": "七言绝句"}
{"title": "莫出", "content": "无事何须出短篱，一关风月足朱扉。几回趿起芒鞋去，带得閒愁无限归。", "dynasty": "宋代", "author": "华岳", "instruct": "七言绝句"}
{"title": "柳枝", "content": "鹊桥初就咽银河，今夜仙郎自姓和。不是昔年攀桂树，岂能月里索嫦娥。", "dynasty": "唐代", "author": "和凝", "instruct": "七言绝句"}
{"title": "春晚", "content": "花落柴门掩夕晖，昏鸦数点傍林飞。吟馀小立阑干外，遥见樵渔一路归。", "dynasty": "宋代", "author": "周敦颐", "instruct": "七言绝句"}
{"title": "山芥", "content": "湿带青烟古涧滨，气含石理助芳辛。山中酒醒凉生脑，乞与文园渴肺人。", "dynasty": "宋代", "author": "朱翌", "instruct": "七言绝句"}
{"title": "四色诗", "content": "折柳青门外。握兰翠疏中。绿苹骋春日。碧渚澹时风。", "dynasty": "南北朝", "author": "范云", "instruct": "五言绝句"}
{"title": "续梦", "content": "琉璃庭釦水晶栏，宝树婆娑玉斧闲。只恐姮娥嫌冷落，却随飞月下人间。", "dynasty": "宋代", "author": "洪咨夔", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "万蕊千葩染似红，停杯无语恨东风。薄寒且为花愁恼，何况开时值雨中。", "dynasty": "宋代", "author": "刘克庄", "instruct": "七言绝句"}
{"title": "新燕", "content": "天工不用剪刀催，山杏溪桃次第开。要信今年春事早，社前十日燕新来。", "dynasty": "宋代", "author": "陆游", "instruct": "七言绝句"}
{"title": "绝句", "content": "亭亭画舸击寒潭，直到行人酒半酣。不管烟波与风雨，载将离恨过江南。", "dynasty": "宋代", "author": "郑文宝", "instruct": "七言绝句"}
{"title": "观章中丞夜按歌舞", "content": "夜按双娃禁曲新，东西箫鼓接云津。舞衫未换红铅湿，歌扇初移翠黛颦。彩槛烛烟光吐日，画屏香雾暖如春。西楼月在襄王醉，十二山高不见人。", "dynasty": "唐代", "author": "许浑", "instruct": "七言律诗"}
{"title": "春日暄甚戏作", "content": "桃杏酣酣蜂蝶狂，儿童相唤踏春阳。老人自笑还多事，预恐明朝雨坏墙。", "dynasty": "宋代", "author": "陆游", "instruct": "七言绝句"}
{"title": "秋（一作王毂诗）", "content": "蝉噪古槐疏叶下，树衔斜日映孤城。欲知潘鬓愁多少，一夜新添白数茎。", "dynasty": "唐代", "author": "王睿", "instruct": "七言绝句"}
{"title": "春晚", "content": "夕阳槐影上帘钩，一枕清风梦昔游。梦见钱塘春尽处，碧桃花谢水西流。", "dynasty": "宋代", "author": "范成大", "instruct": "七言绝句"}
{"title": "招诸宰饭六客堂以小诗代折简", "content": "双袖日沾朱墨尘，风流那复似前人。梅花香里倾杯酒，略与凫仙一探春。", "dynasty": "宋代", "author": "王炎", "instruct": "七言绝句"}
{"title": "秋日寄吟友", "content": "闲坐细思量，唯吟不可忘。食无三亩地，衣绝一株桑。蝉树生寒色，渔潭落晓光。青云旧知己，未许钓沧浪。", "dynasty": "唐代", "author": "杜荀鹤", "instruct": "五言律诗"}
{"title": "偶作", "content": "无端为五字，字字鬓星星。只觉人情薄，空馀鹤眼青。砌莎藏坠果，窗雪浸残经。只有归山计，茫茫何所营。", "dynasty": "唐代", "author": "贯休", "instruct": "五言律诗"}
{"title": "蓝桥", "content": "十里桑麻百尺梧，山重水复一村孤。蓝桥自是神仙境，不在裴航事有无。", "dynasty": "清代", "author": "陈秩五", "instruct": "七言绝句"}
{"title": "筝", "content": "蒙恬芳轨设，游楚妙弹开。新曲帐中发，清音指下来。钿装模六律，柱列配三才。莫听西秦奏，筝筝有剩哀。", "dynasty": "唐代", "author": "李峤", "instruct": "五言律诗"}
{"title": "山中", "content": "山中有至乐，静者得其意。所以入山人，同来不同味。", "dynasty": "宋代", "author": "姜特立", "instruct": "五言绝句"}
{"title": "松门", "content": "长林上晚烟，明月曜深夜。重闭岂吾心，自回俗士驾。", "dynasty": "宋代", "author": "张嵲", "instruct": "五言绝句"}
{"title": "观雪", "content": "无住庵前境界新，琼楼玉宇总无尘。开门倚杖移时立，我是人间富贵人。", "dynasty": "宋代", "author": "陈与义", "instruct": "七言绝句"}
{"title": "晚晴", "content": "前山收苦雾，宿鸟有新声。万里南天客，三冬此日晴。", "dynasty": "宋代", "author": "张嵲", "instruct": "五言绝句"}
{"title": "咏雪", "content": "一片两片三四片，五六七八九十片。千片万片无数片，飞入梅花都不见。", "dynasty": "清代", "author": "郑燮", "instruct": "七言绝句"}
{"title": "苦雨", "content": "自念数年间，两手中藏钩。于心且无恨，他日为我羞。古老传童歌，连淫亦兵象。夜梦戈甲鸣，苦不愿年长。", "dynasty": "唐代", "author": "刘猛", "instruct": "五言律诗"}
{"title": "伯虎扮乞儿，作诗骗酒", "content": "一上一上又一上，一上直到高山上。举头红日白云低，四海五湖皆一望。", "dynasty": "明代", "author": "唐寅", "instruct": "七言绝句"}
{"title": "绝句", "content": "荦确南山路，丛筠冒水生。寒梅销落尽，犹有数花明。", "dynasty": "宋代", "author": "张嵲", "instruct": "五言绝句"}
{"title": "江晴", "content": "雾裹山疑失，雷鸣雨未休。夕阳开一半，吐出望江楼。", "dynasty": "清代", "author": "郑燮", "instruct": "五言绝句"}
{"title": "闺情", "content": "娟娟却月眉，新鬓学鸦飞。暗砌匀檀粉，晴窗画夹衣。袖红垂寂寞，眉黛敛衣稀。还向长陵去，今宵归不归。", "dynasty": "唐代", "author": "杜牧", "instruct": "五言律诗"}
{"title": "山居杂诗", "content": "树合秋声满，村荒莫景闲。虹收仍白雨，云动忽青山。", "dynasty": "元代", "author": "元好问", "instruct": "五言绝句"}
{"title": "古意", "content": "绮窗寂莫对花开，闲看残花点碧苔。花到长门原易落，不干风雨夜重催。", "dynasty": "明代", "author": "王象春", "instruct": "七言绝句"}
{"title": "下第", "content": "人间万事等摴蒱，敢谓何人不得卢。胜负到头俱偶尔，狂夫安用绕床呼。", "dynasty": "金朝", "author": "王特起", "instruct": "七言绝句"}
{"title": "贺裴廷裕蜀中登第诗", "content": "铜梁千里曙云开，仙箓新从紫府来。天上已张新羽翼，世间无复旧尘埃。嘉祯果中君平卜，贺喜须斟卓氏杯。应笑戎藩刀笔吏，至今泥滓曝鱼鳃。", "dynasty": "唐代", "author": "李搏", "instruct": "七言律诗"}
{"title": "独立", "content": "从来人说天难做，才怨春阴又怨晴。昨夜雷驱三尺水，更愁桥断一通行。", "dynasty": "宋代", "author": "方岳", "instruct": "七言绝句"}
{"title": "日者张一麟求诗谩与二绝句", "content": "袖里之书辱见捐，细看知是我行年。家徒四壁将何赠，乞与两诗赊卦钱。", "dynasty": "宋代", "author": "赵蕃", "instruct": "七言绝句"}
{"title": "自赞", "content": "月色照幽谷，泉声落断崖。水光山色里，一块烂枯柴。", "dynasty": "宋代", "author": "释祖珠", "instruct": "五言绝句"}
{"title": "梦", "content": "月落灯前闭北堂，神魂交入杳冥乡。文通毫管醒来异，武帝蘅芜觉后香。傅说已征贤可辅，周公不见恨何长。生松十八年方应，通塞人间岂合忙。", "dynasty": "唐代", "author": "徐夤", "instruct": "七言律诗"}
{"title": "五月庚申梦人相指为马周且诵诗两句觉而足之", "content": "伸缩一双手，去来三世身。新丰惊昨梦，斗酒满怀春。", "dynasty": "宋代", "author": "洪咨夔", "instruct": "五言绝句"}
{"title": "红叶", "content": "霜染满林红，萧疎夕照中。曾供写秋怨，流出上阳宫。", "dynasty": "明代", "author": "高启", "instruct": "五言绝句"}
{"title": "挽诗", "content": "楼上春深乳燕来，半帘花影自徘徊。子规声里黄昏月，叫断东风梦不回。", "dynasty": "明代", "author": "沈宪英", "instruct": "七言绝句"}
{"title": "第十七回回前诗", "content": "豪华虽足羡，离别却难堪。博得虚名在，谁人识苦甘？", "dynasty": "清代", "author": "曹雪芹", "instruct": "五言绝句"}
{"title": "退居", "content": "鹤性松心合在山，五侯门馆怯趋攀。三年卧病不能免，一日受恩方得还。明月送人沿驿路，白云随马入柴关。笑他范蠡贪婪甚，相罢金多始退闲。", "dynasty": "唐代", "author": "徐夤", "instruct": "七言律诗"}
{"title": "以嗜酒爱风竹卜居此林泉为韵作十小诗", "content": "东坡真天人，落笔蓬莱宫。何如赤壁笛，一鹤横秋风。", "dynasty": "宋代", "author": "方岳", "instruct": "五言绝句"}
{"title": "山中吟", "content": "山深春亦寒，野鸟声绵蛮。山花随处发，香风吹幽兰。", "dynasty": "宋代", "author": "陈允平", "instruct": "五言绝句"}
{"title": "浅酌", "content": "浅酌微吟意自真，新诗改罢酒微醺。流莺暗逐春光老，独鹤潜惊夜景分。共见白驹如晚景，岂知苍狗是浮云。无边风月谁无分？只恐灵台未属君。", "dynasty": "元代", "author": "刘因", "instruct": "七言律诗"}
{"title": "第一百八十四", "content": "读书破万卷，许身一何愚。赤骥顿长缨，健儿胜腐儒。", "dynasty": "宋代", "author": "文天祥", "instruct": "五言绝句"}
{"title": "村夜", "content": "霜草苍苍虫切切，村南村北行人绝。独出门前望野田，月明荞麦花如雪。", "dynasty": "唐代", "author": "白居易", "instruct": "七言绝句"}
{"title": "江楼闻砧（江州作）", "content": "江人授衣晚，十月始闻砧。一夕高楼月，万里故园心。", "dynasty": "唐代", "author": "白居易", "instruct": "五言绝句"}
{"title": "早梅", "content": "万树寒无色，南枝独有花。香闻流水处，影落野人家。", "dynasty": "明代", "author": "道源", "instruct": "五言绝句"}
{"title": "夜泉", "content": "山白鸟忽鸣，石冷霜欲结。流泉得月光，化为一溪雪。", "dynasty": "明代", "author": "袁中道", "instruct": "五言绝句"}
{"title": "铜坑", "content": "碧矿不出土，青山凿不休。青山凿不休，坐令鬼神愁。", "dynasty": "宋代", "author": "梅尧臣", "instruct": "五言绝句"}
{"title": "闲居", "content": "厌闻趋竞喜闲居，自种芜菁亦自锄。麋鹿跳梁忧触拨，鹰鹯搏击恐粗疏。拙谋却为多循理，所短深惭尽信书。刀尺不亏绳墨在，莫疑张翰恋鲈鱼。", "dynasty": "唐代", "author": "韩偓", "instruct": "七言律诗"}
{"title": "新竹", "content": "柳营茅土倦粗材，因向山家乞翠栽。清露便教终夜滴，好风疑是故园来。栏边匠去朱犹湿，溉后虫浮穴暗开。他日会应威凤至，莫辞公府受尘埃。", "dynasty": "唐代", "author": "薛能", "instruct": "七言律诗"}
{"title": "素梅 十九", "content": "平生固守冰霜操，不与繁花一样情。岁晏溪头春意足，是谁看得最分明？", "dynasty": "元代", "author": "王冕", "instruct": "七言绝句"}
{"title": "春宫", "content": "团金袍袖绣长靴，寒食宸游乐事奢。风摆珠帘红幕润，满宫春雨落梨花。", "dynasty": "宋代", "author": "张耒", "instruct": "七言绝句"}
{"title": "竹枝", "content": "巴东船舫上巴西，波面风生雨脚齐。水蓼冷花红簌簌，江蓠湿叶碧凄凄。", "dynasty": "唐代", "author": "白居易", "instruct": "七言绝句"}
{"title": "北苑侍宴杂咏诗。水", "content": "碧草垂低岸，东风起细波。横汾从游宴，何谢到天河。", "dynasty": "唐代", "author": "徐铉", "instruct": "五言绝句"}
{"title": "春日行营即事", "content": "风引双旌马首齐，曹南战胜日平西。为儒不解从戎事，花落春深闻鼓鼙。", "dynasty": "唐代", "author": "刘商", "instruct": "七言绝句"}
{"title": "喜雨", "content": "北方旱气与兵连，犹恐淮州亦蔓延。数日下田新雨足，不应千里不同天。", "dynasty": "宋代", "author": "刘过", "instruct": "七言绝句"}
{"title": "双鱼谣（时韩职方书中以孟常州简诗见示）", "content": "天河堕双鲂，飞我庭中央。掌握尺馀雪，劈开肠有璜。见令馋舌短，烹绕邻舍香。一得古诗字，与玉含异藏。", "dynasty": "唐代", "author": "贾岛", "instruct": "五言律诗"}
{"title": "富阳", "content": "不到江湖恰五年，歙山青绕屋头边。富春渡口明人眼，落日孤舟浪拍天。", "dynasty": "宋代", "author": "范成大", "instruct": "七言绝句"}
{"title": "清溪馆作", "content": "指途清溪里，左右唯深林。云蔽望乡处，雨愁为客心。遇人多物役，听鸟时幽音。何必沧浪水，庶兹浣尘襟。", "dynasty": "唐代", "author": "陈存", "instruct": "五言律诗"}
{"title": "春雨", "content": "濛濛烟雨网春晖，南陌清明二月时。细草藏泥供燕子，好花藏蜜待蜂儿。", "dynasty": "宋代", "author": "李弥逊", "instruct": "七言绝句"}
{"title": "阳春歌", "content": "紫苔初泛水，连绵浮且没。若欲歌阳春，先歌青楼月。", "dynasty": "南北朝", "author": "吴均", "instruct": "五言绝句"}
{"title": "木龟亭留题", "content": "南台西路木龟坊，乃是灵蛙贔屭藏。从此改名杉蚵蚾，恐来吞月直须防。", "dynasty": "宋代", "author": "黄庭坚", "instruct": "七言绝句"}
{"title": "鹊", "content": "神化难源瑞即开，雕陵毛羽出尘埃。香闺报喜行人至，碧汉填河织女回。明月解随乌绕树，青铜宁愧雀为台。琼枝翠叶庭前植，从待翩翩去又来。", "dynasty": "唐代", "author": "徐夤", "instruct": "七言律诗"}
{"title": "再入道场纪事应制（一作僧广宣诗）", "content": "南方归去再生天，内殿今年异昔年。见辟乾坤新定位，看题日月更高悬。行随香辇登仙路，坐近炉烟讲法筵。自喜恩深陪侍从，两朝长在圣人前。", "dynasty": "唐代", "author": "沈佺期", "instruct": "七言律诗"}
{"title": "商山", "content": "商山名利路，夜亦有人行。四皓卧云处，千秋叠藓生。昼烧笼涧黑，残雪隔林明。我待酬恩了，来听水石声。", "dynasty": "唐代", "author": "王贞白", "instruct": "五言律诗"}
{"title": "谪居", "content": "面瘦头斑四十四，远谪江州为郡吏。逢时弃置从不才，未老衰羸为何事。火烧寒涧松为烬，霜降春林花委地。遭时荣悴一时间，岂是昭昭上天意。", "dynasty": "唐代", "author": "白居易", "instruct": "七言律诗"}
{"title": "句", "content": "火田租赋薄，监井岁时丰。地里舆星直，江流汉水通。", "dynasty": "宋代", "author": "韩缜", "instruct": "五言绝句"}
{"title": "读史", "content": "自古功名亦偶谐，胸中要使浩无涯。可怜赫赫丹阳尹，数颗槟榔尚系怀。", "dynasty": "宋代", "author": "陆游", "instruct": "七言绝句"}
{"title": "勉诗僧", "content": "莫把毛生刺，低佪谒李膺。须防知佛者，解笑爱名僧。道性宜如水，诗情合似冰。还同莲社客，联唱绕香灯。", "dynasty": "唐代", "author": "齐己", "instruct": "五言律诗"}
{"title": "夏日闲居作四声诗寄袭美·平上声", "content": "朝烟涵楼台，晚雨染岛屿。渔童惊狂歌，艇子喜野语。山容堪停杯，柳影好隐暑。年华如飞鸿，斗酒幸且举。", "dynasty": "唐代", "author": "陆龟蒙", "instruct": "五言律诗"}
{"title": "木犀", "content": "天将秋气蒸寒馥，月借金波滴小黄。不会溪堂老居士，更谈桂子是天香。", "dynasty": "宋代", "author": "杨万里", "instruct": "七言绝句"}
{"title": "晓思", "content": "晓气生绿水，春条露霏霏。林间栖鸟散，远念征人起。幽花宿含彩，早蝶寒弄翅。君行非晨风，讵能从门至。", "dynasty": "唐代", "author": "王建", "instruct": "五言律诗"}
{"title": "秋吟", "content": "满眼秋光动客情，小园闲步杖藜轻。黄花憔悴应思晋，才遇渊明香便清。", "dynasty": "宋代", "author": "黄庚", "instruct": "七言绝句"}
{"title": "南游", "content": "凄凉怀古意，湘浦吊灵均。故国经新岁，扁舟寄病身。山城多晓瘴，泽国少晴春。渐远无相识，青梅独向人。", "dynasty": "唐代", "author": "郑谷", "instruct": "五言律诗"}
{"title": "将谒延庐州行至板桥忽病而止复还建康以五诗", "content": "甑倒悬知解死饥，故殊道路永为嗤。我今恃有彭州牧，二柄宁当复误疑。", "dynasty": "宋代", "author": "赵蕃", "instruct": "七言绝句"}
{"title": "赵将军歌", "content": "九月天山风似刀，城南猎马缩寒毛。将军纵博场场胜，赌得单于貂鼠袍。", "dynasty": "唐代", "author": "岑参", "instruct": "七言绝句"}
{"title": "芭蕉", "content": "数叶芭蕉数叶秋，灯长雨久不眠愁。灵溪寺里夜曾听，又听灵溪溪水流。", "dynasty": "宋代", "author": "方岳", "instruct": "七言绝句"}
{"title": "寓兴", "content": "西母一杯酒，空言浩劫春。英雄归厚土，日月照闲人。衰草珠玑冢，冷灰龙凤身。茂陵骊岫晚，过者暗伤神。", "dynasty": "唐代", "author": "林宽", "instruct": "五言律诗"}
{"title": "春晴", "content": "瞥然飞过谁家燕，蓦地香来甚处花。深院日长无个事，一瓶春水自煎茶。", "dynasty": "宋代", "author": "周氏", "instruct": "七言绝句"}
{"title": "虎丘", "content": "突兀浮图插翠微，吴王事迹总成非。寺僧未晚山门闭，不放闲云一片飞。", "dynasty": "宋代", "author": "俞桂", "instruct": "七言绝句"}
{"title": "叠前", "content": "小学新翻墨沼波，羡君琼树散枝柯。左家弄玉唯娇女，空觉庭前鸟迹多。", "dynasty": "唐代", "author": "柳宗元", "instruct": "七言绝句"}
{"title": "立春日山行", "content": "远山残雪献年华，翠黛千层蹙浪花。天上画屏描不得，懒移皮屐下邻家。", "dynasty": "宋代", "author": "汪莘", "instruct": "七言绝句"}
{"title": "有感", "content": "抱石亲征泽潞时，艰难犹想旧开基。官军不守河阳渡，回首桥山泪欲垂。", "dynasty": "宋代", "author": "刘子翚", "instruct": "七言绝句"}
{"title": "晨装行", "content": "村店月西出，山林鹎鵊声。旅灯彻夜席，束囊事晨征。寂寂人尚眠，悠悠天未明。岂无偃息心，所务前有程。", "dynasty": "唐代", "author": "欧阳詹", "instruct": "五言律诗"}
{"title": "赠歌人（一作赠佳人）", "content": "林莺一哢四时春，蝉翼罗衣白玉人。曾逐使君歌舞地，清声长啸翠眉颦。", "dynasty": "唐代", "author": "武元衡", "instruct": "七言绝句"}
{"title": "山斋诗", "content": "石影横临水。山云半绕峯。遥想山中店。悬知春酒浓。", "dynasty": "南北朝", "author": "庾信", "instruct": "五言绝句"}
{"title": "杂诗", "content": "近寒食雨草萋萋，著麦苗风柳映堤。等是有家归未得，杜鹃休向耳边啼。", "dynasty": "唐代", "author": "佚名", "instruct": "七言绝句"}
{"title": "早夏", "content": "楚狂身世恨情多，似病如忧正是魔，花萼败春多寂寞，叶阴迎夏已清和。鹂黄好鸟摇深树，细白佳人著紫罗。军旅阅诗裁不得，可怜风景遣如何。", "dynasty": "唐代", "author": "钱起", "instruct": "七言律诗"}
{"title": "韭", "content": "芽抽冒余湿，掩冉烟中缕。几夜故人来，寻畦剪春雨。", "dynasty": "明代", "author": "高启", "instruct": "五言绝句"}
{"title": "秋宿诗僧云英房因赠", "content": "贾岛怜无可，都缘数句诗。君虽是后辈，我谓过当时。溪浪和星动，松阴带鹤移。同吟到明坐，此道淡谁知。", "dynasty": "唐代", "author": "杜荀鹤", "instruct": "五言律诗"}
{"title": "送魏二", "content": "醉别江楼橘柚香，江风引雨入舟凉。忆君遥在潇湘月，愁听清猿梦里长。", "dynasty": "唐代", "author": "王昌龄", "instruct": "七言绝句"}
{"title": "故袍", "content": "青衫犹是国工裁，破箧尘侵手自开。莫笑浑如霜叶闇，两朝曾见圣君来。", "dynasty": "宋代", "author": "陆游", "instruct": "七言绝句"}
{"title": "第一百八十一", "content": "乾坤沸嗷嗷，名击朱鸟影。寥落寸心违，斯文亦吾病。", "dynasty": "宋代", "author": "文天祥", "instruct": "五言绝句"}
{"title": "辞顯禅师题壁", "content": "不是无心继祖灯，道惭未厕岭南能。三更月下离岩窦，眷眷无言恋碧层。", "dynasty": "宋代", "author": "释善暹", "instruct": "七言绝句"}
{"title": "月台", "content": "明月光常满，使君罇屡开。何须待月上，日暮便登台。", "dynasty": "宋代", "author": "张舜民", "instruct": "五言绝句"}
{"title": "临终诗", "content": "暂荣暂悴石敲火，即空即色眼生花。许时为客今归去，大历元年是我家。", "dynasty": "唐代", "author": "崔玄亮", "instruct": "七言绝句"}
{"title": "官", "content": "翠旌绿纛夹车轮，龙作长身铁作鳞。莫笑道傍数松树，古来老却几官人。", "dynasty": "宋代", "author": "杨万里", "instruct": "七言绝句"}
{"title": "轵道", "content": "秦暴浑如狼牧羊，筑临洮郡至咸阳。苦防齐客出关外，岂料子婴降道傍。", "dynasty": "宋代", "author": "刘克庄", "instruct": "七言绝句"}
{"title": "从潮州量移袁州，张韶州端公以诗相贺，因酬之", "content": "明时远逐事何如，遇赦移官罪未除。北望讵令随塞雁，南迁才免葬江鱼。将经贵郡烦留客，先惠高文谢起予。暂欲系船韶石下，上宾虞舜整冠裾。", "dynasty": "唐代", "author": "韩愈", "instruct": "七言律诗"}
{"title": "句", "content": "寒食少天气，东风多柳花。小桃知客意，春尽始开花。", "dynasty": "唐代", "author": "杜甫", "instruct": "五言绝句"}
{"title": "秋兴", "content": "胸中万卷书，一字用不著。归休始太息，竟是为农乐。", "dynasty": "宋代", "author": "陆游", "instruct": "五言绝句"}
{"title": "松髻", "content": "髻根松慢玉钗垂，指点花枝又过时。坐久暗生惆怅事，背人匀却泪胭脂。", "dynasty": "唐代", "author": "韩偓", "instruct": "七言绝句"}
{"title": "五贶诗。太湖砚", "content": "求于花石间，怪状乃天然。中莹五寸剑，外差千叠莲。月融还似洗，云湿便堪研。寄与先生后，应添内外篇。", "dynasty": "唐代", "author": "皮日休", "instruct": "五言律诗"}
{"title": "殉难题壁作", "content": "人皆受国恩，时危我独苦。丹心佐两朝，浩气凌千古。", "dynasty": "明代", "author": "苏观生", "instruct": "五言绝句"}
{"title": "芳草", "content": "幽芳无处无，幽处恨何如。倦客伤归思，春风满旧居。晚烟迷杳霭，朝露健扶疏。省傍灵光看，残阳少皞区。", "dynasty": "唐代", "author": "扈载", "instruct": "五言律诗"}
{"title": "第一百九十四", "content": "黎民困逆节，残孽驻艰虞。孰云网恢恢，自及枭獍徒。", "dynasty": "宋代", "author": "文天祥", "instruct": "五言绝句"}
{"title": "雨蕉", "content": "东风吹展半廊青，数叶芭蕉未拟听。记得楚江残雨后，背灯人语醉初醒。", "dynasty": "明代", "author": "汤显祖", "instruct": "七言绝句"}
{"title": "杂题", "content": "野花红碧自争春，村酒酸甜也醉人。解放船头便千里，不愁无处著闲身。", "dynasty": "宋代", "author": "陆游", "instruct": "七言绝句"}
{"title": "感春", "content": "看花泪尽知春尽，魂断看花只恨春。名位未沾身欲老，诗书宁救眼前贫。", "dynasty": "唐代", "author": "戎昱", "instruct": "七言绝句"}
{"title": "奉和周二十二丈酬郴州侍郎衡江夜泊得韶州书…代意之作", "content": "丘山仰德耀，天路下征騑.梦喜三刀近，书嫌五载违。凝情江月落，属思岭云飞。会入司徒府，还邀周掾归。", "dynasty": "唐代", "author": "柳宗元", "instruct": "五言律诗"}
{"title": "杨花", "content": "只道垂杨管别离，杨花一去不思归。浮踪浪迹无拘束，飞到蛛丝也不飞。", "dynasty": "宋代", "author": "杨万里", "instruct": "七言绝句"}
{"title": "理鬊", "content": "发脱心知不再生，新年底急顿星星。城边老柳也欺我，春里满头依旧青。", "dynasty": "宋代", "author": "杨万里", "instruct": "七言绝句"}
{"title": "桃源", "content": "当时避地乾坤窄，此地安家日月长。草色几经坛杏改，浪花犹带洞庭香。", "dynasty": "唐代", "author": "李皋", "instruct": "七言绝句"}
{"title": "咏史", "content": "鸑鷟无声皇极差，消磨人物百千家。姑苏无限骚人楚，不罪延陵罪浣沙。", "dynasty": "宋代", "author": "陈普", "instruct": "七言绝句"}
{"title": "病起", "content": "少年射虎南山下，恶马强弓看似无。老病即今那可说，出门十步要人扶。", "dynasty": "宋代", "author": "陆游", "instruct": "七言绝句"}
{"title": "寒食诗", "content": "寒食时看郭外春，野人无处不伤神。平原累累添新冢，半是去年来哭人。", "dynasty": "五代", "author": "云表", "instruct": "七言绝句"}
{"title": "偶然作", "content": "百金买骏马，千金买美人；万金买高爵，何处买青春？", "dynasty": "清代", "author": "屈复", "instruct": "五言绝句"}
{"title": "缓歌行", "content": "飞客结灵友。凌空萃丹丘。习习和风起。采采彤云浮。娥皇发湘浦。霄明出河洲。宛宛连螭辔。裔裔振龙旒。", "dynasty": "南北朝", "author": "谢灵运", "instruct": "五言律诗"}
{"title": "王东卿惠墨戏副之以诗因次韵谢之", "content": "玉篸罗带故依然，吏部文章二百年。画笔诗篇两奇绝，正须妙手写龙渊。", "dynasty": "宋代", "author": "蔡戡", "instruct": "七言绝句"}
{"title": "第一百六十", "content": "春水满南国，惨淡故园烟。三年门巷空，永为邻里怜。", "dynasty": "宋代", "author": "文天祥", "instruct": "五言绝句"}
{"title": "献寿辞", "content": "宫殿参差列九重，祥云瑞气捧阶浓。微臣欲献唐尧寿，遥指南山对衮龙。", "dynasty": "唐代", "author": "王涯", "instruct": "七言绝句"}
{"title": "春词", "content": "仙桃欲拂朝真脸，禁柳忙催望幸眉。不会君王春思别，杏花菖叶在农时。", "dynasty": "宋代", "author": "毛滂", "instruct": "七言绝句"}
{"title": "续长恨歌", "content": "骊山六十二高楼，突兀华清最上头。玉羽川长湘浦暗，三郎无事更神游。", "dynasty": "宋代", "author": "范成大", "instruct": "七言绝句"}
{"title": "归梦", "content": "陆海波涛渐渐深，一回归梦抵千金。路傍草色休多事，墙外莺声肯有心。日晚向隅悲断梗，夜阑浇酒哭知音。贪财败阵谁相悉，鲍叔如今不可寻。", "dynasty": "唐代", "author": "罗隐", "instruct": "七言律诗"}
{"title": "题君山 / 洞庭诗", "content": "烟波不动影沉沉，碧色全无翠色深。疑是水仙梳洗处，一螺青黛镜中心。", "dynasty": "唐代", "author": "雍陶", "instruct": "七言绝句"}
{"title": "游鱼", "content": "弄萍隈荇思夷犹，掉尾扬鬐逐慢流。应怕碧岩岩下水，浮藤如线月如钩。", "dynasty": "唐代", "author": "来鹄", "instruct": "七言绝句"}
{"title": "辇下寓题", "content": "对酒何曾醉，寻僧未觉闲。无人不惆怅，终日见南山。", "dynasty": "唐代", "author": "黄滔", "instruct": "五言绝句"}
{"title": "莲花", "content": "脸腻香薰似有情，世间何物比轻盈。湘妃雨后来池看，碧玉盘中弄水晶。", "dynasty": "唐代", "author": "郭震", "instruct": "七言绝句"}
{"title": "歌", "content": "浩浩阳春发。杨柳何依依。百鸟自南归。翱翔萃我枝。", "dynasty": "未知", "author": "张衡", "instruct": "五言绝句"}
{"title": "杂兴", "content": "不似张苍作瓠肥，衰颜折发就昏痴。近来终日扃柴户，静盾微风过竹枝。", "dynasty": "宋代", "author": "郑刚中", "instruct": "七言绝句"}
{"title": "相笑", "content": "白云耕叟说方知，遥指西南旧殿基。更有笑人君不见，道傍桥是墓前碑。", "dynasty": "宋代", "author": "邵雍", "instruct": "七言绝句"}
{"title": "春词", "content": "冰开御水龙鳞细，日照宫梅麝炷烘。欲看人间花灼灼，不妨葛藟共春风。", "dynasty": "宋代", "author": "毛滂", "instruct": "七言绝句"}
{"title": "觅句", "content": "觅句先须莫苦心，从来瓦注胜如金。见成若不拈来使，箭已离弦作麽寻。", "dynasty": "宋代", "author": "张镃", "instruct": "七言绝句"}
{"title": "步月", "content": "乘凉步月过西邻，草露霏微湿葛巾。一径竹阴无犬吠，飞萤来往暗随人。", "dynasty": "明代", "author": "刘崧", "instruct": "七言绝句"}
{"title": "一公房", "content": "幽深谁掩关，清净自多闲。一雨收众木，孤云生远山。花萎绿苔上，鸽乳翠楼间。岚霭燃香夕，容听半偈还。", "dynasty": "唐代", "author": "喻凫", "instruct": "五言律诗"}
{"title": "夜来", "content": "夜来风雨掠余春，晏起萧条一病身。三月长安泥浩浩，懒随车马作游人。", "dynasty": "宋代", "author": "张耒", "instruct": "七言绝句"}
{"title": "遣兴", "content": "爱好由来落笔难，一诗千改心始安。阿婆还是初笄女，头未梳成不许看。", "dynasty": "清代", "author": "袁枚", "instruct": "七言绝句"}
{"title": "秋山", "content": "孤峰露苍骨，疏木耸坚干。高堂挂虚壁，爽气来不断。", "dynasty": "宋代", "author": "文同", "instruct": "五言绝句"}
{"title": "馀寒", "content": "老子今年八十三，怕寒浑未试春衫。尚存晋宋间人意，折得南枝带雪簪。", "dynasty": "宋代", "author": "刘克庄", "instruct": "七言绝句"}
{"title": "中说", "content": "先业归犹在，遗经读未终。岂无门弟子，私谥作文中。", "dynasty": "宋代", "author": "刘克庄", "instruct": "五言绝句"}
{"title": "南", "content": "罩罩嘉鱼忆此方，送君前浦恨难量。火山远照苍梧郡，铜柱高标碧海乡。陆贾几时来越岛，三闾何日濯沧浪。钟仪冠带归心阻，蝴蝶飞园万草芳。", "dynasty": "唐代", "author": "徐夤", "instruct": "七言律诗"}
{"title": "游春", "content": "海岳三峰古，春皇二月寒。绿潭渔子钓，红树美人攀。弱蔓环沙屿，飞花点石关。溪山游未厌，琴酌弄晴湾。", "dynasty": "唐代", "author": "邢巨", "instruct": "五言律诗"}
{"title": "除夜", "content": "玉漏斯须即达晨，四时吹转任风轮。寒灯短烬方烧腊，画角残声已报春。明日便为经岁客，昨朝犹是少年人。新正定数随年减，浮世惟应百遍新。", "dynasty": "唐代", "author": "方干", "instruct": "七言律诗"}
{"title": "彦通以诗送石菖蒲，和谢之", "content": "笑拂孤芳旋汲泉。忽如身堕晓霜天。一生寒瘦知何用，只得清名垂万年。", "dynasty": "宋代", "author": "杨万里", "instruct": "七言绝句"}
{"title": "春别", "content": "幽芳本未阑，君去蕙花残。河汉秋期远，关山世路难。云屏留粉絮，风幌引香兰。肠断回文锦，春深独自看。", "dynasty": "唐代", "author": "元稹", "instruct": "五言律诗"}
{"title": "黄昏", "content": "阶下蛩吟又暮秋，倚阑独立恨悠悠。几多心事三年泪，忍向珊瑚枕上流。", "dynasty": "明代", "author": "王素娥", "instruct": "七言绝句"}
{"title": "听雨", "content": "咿轧篮舆不计肩，五更残梦尚悠然。红油盖重听朝雨，却似西江坐钓船。", "dynasty": "宋代", "author": "韩元吉", "instruct": "七言绝句"}
{"title": "汀沙", "content": "汀沙雪漫水溶溶，睡鸭残芦晻霭中。归去北人多忆此，每家图画有屏风。", "dynasty": "宋代", "author": "王安石", "instruct": "七言绝句"}
{"title": "颂古", "content": "一人客路如天远，一个归心似箭轻。彼此征途虽有异，须知同日到天廷。", "dynasty": "宋代", "author": "释妙堪", "instruct": "七言绝句"}
{"title": "少年行", "content": "柳烟侵御道，门映夹城开。白日莫空过，青春不再来。报仇冲雪去，乘醉臂鹰回。看取歌钟地，残阳满坏台。", "dynasty": "唐代", "author": "林宽", "instruct": "五言律诗"}
{"title": "春阴", "content": "惊鸿瞥过不容攀，病眼淮边楚望寒。独卧孤舟对杨柳，春风终日在樯竿。", "dynasty": "宋代", "author": "张耒", "instruct": "七言绝句"}
{"title": "颂古", "content": "快骑骏马上高楼，南北东西得自由。最好腰缠十万贯，更来骑鹤下扬州。", "dynasty": "宋代", "author": "释道颜", "instruct": "七言绝句"}
{"title": "粉", "content": "每持纤白助君时，霜自无憀雪自疑。郎若姓何应解傅，女能窥宋不劳施。妆成丽色唯花妒，落尽啼痕只镜知。最好玉京仙署里，更和秋月照琼枝。", "dynasty": "唐代", "author": "罗隐", "instruct": "七言律诗"}
{"title": "十叠", "content": "天子封松作某官，相君复报竹平安。梅花一点无沾惹，三友中间独岁寒。", "dynasty": "宋代", "author": "刘克庄", "instruct": "七言绝句"}
{"title": "子规", "content": "深藏密叶人难见，断送春光梦一空。啼后血流成底事，只应都作映山红。", "dynasty": "宋代", "author": "刘萧仲", "instruct": "七言绝句"}
{"title": "黯然", "content": "搢绅奔避复沦亡，消息春来到水乡。屈指故人能几许，月明花好更悲凉。", "dynasty": "唐代", "author": "郑谷", "instruct": "七言绝句"}
{"title": "沙鸥", "content": "暖傍渔船睡不惊，可怜孤洁似华亭。晚来湾浦冲平碧，晴过汀洲拂浅青。翡翠静中修羽翼，鸳鸯闲处事仪形。何如飞入汉宫里，留与兴亡作典经。", "dynasty": "唐代", "author": "齐己", "instruct": "七言律诗"}
{"title": "自咸平至太康鞍马间得十小诗寄怀晏叔原并问", "content": "四十垂垂老，文章岂更新。鼻端如可斲，犹拟为挥斤。", "dynasty": "宋代", "author": "黄庭坚", "instruct": "五言绝句"}
{"title": "闻蝉", "content": "火云初似灭，晓角欲微清。故国行千里，新蝉忽数声。时行仍仿佛，度日更分明。不敢频倾耳，唯忧白发生。", "dynasty": "唐代", "author": "杜牧", "instruct": "五言律诗"}
{"title": "山茶", "content": "雪裹开花到春晚，世间耐久孰如君？凭阑叹息无人会，三十年前宴海云。", "dynasty": "宋代", "author": "陆游", "instruct": "七言绝句"}
{"title": "成王挽歌", "content": "幽山悲旧桂，长坂怆馀兰。地底孤灯冷，泉中一镜寒。铭旌门客送，骑吹路人看。漫作琉璃碗，淮王误合丹。", "dynasty": "唐代", "author": "岑参", "instruct": "五言律诗"}
{"title": "扬州", "content": "翠裙红烛坐调笙，一曲娇歌万种情。二十四桥春水绿，兰桡随处傍花行。", "dynasty": "明代", "author": "曾棨", "instruct": "七言绝句"}
{"title": "梅花", "content": "繁如瑞雪压枝开，越岭吴溪免用栽。却是五侯家未识，春风不放过江来。", "dynasty": "唐代", "author": "罗邺", "instruct": "七言绝句"}
{"title": "观梅", "content": "卧疴半月不曾来，等胆来时渐次开。世外交情无久近，岁寒然后始知梅。", "dynasty": "宋代", "author": "方岳", "instruct": "七言绝句"}
{"title": "奉和司空裴相公中书即事通简旧僚之作", "content": "谭笑在岩廊，人人尽所长。仪形见山立，文字动星光。日运丹青笔，时看赤白囊。伫闻戎马息，入贺领鸳行。", "dynasty": "唐代", "author": "刘禹锡", "instruct": "五言律诗"}
{"title": "艳声歌/添声杨柳枝", "content": "蜀锦尘香生袜罗。小婆娑。个侬无赖动人多。是横波。楼角云开风卷幕，月侵河。纤纤持酒艳声歌。奈情何。", "dynasty": "宋代", "author": "贺铸", "instruct": "五言律诗"}
{"title": "杂咏", "content": "蓂荚阶前日月飞，羹墙惆怅望尧眉。三千年笑巢由错，不见勋华揖逊时。", "dynasty": "宋代", "author": "林石涧", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "非卿桥不立，谁是杜武库。下浦未更新，过者几惊雇。", "dynasty": "宋代", "author": "包恢", "instruct": "五言绝句"}
{"title": "菊庵道兄以诗见讯走笔却寄", "content": "君来顿觉溪山美，携带春风到索居。老去情怀谁胜此，荐盘粗可办双鱼。", "dynasty": "近代", "author": "朱庸斋", "instruct": "七言绝句"}
{"title": "柳", "content": "长条攀折叹离披，底事人间管别离。何惟龙津能御气，建章宫里斗腰支。", "dynasty": "宋代", "author": "姜特立", "instruct": "七言绝句"}
{"title": "触目", "content": "果下翩翩跨紫骝，踏花溅水见风流。可无双璧千金聚，付与狂儿取次游。", "dynasty": "宋代", "author": "陈师道", "instruct": "七言绝句"}
{"title": "牡丹", "content": "玉栏四面护花王，一段风流似洛阳。深院不须驱野鹿，只愁蜂蝶暗偷香。", "dynasty": "宋代", "author": "卢梅坡", "instruct": "七言绝句"}
{"title": "月", "content": "安得妙画师，画取明月夜。将期月暗时，展向松窗下。", "dynasty": "宋代", "author": "郭祥正", "instruct": "五言绝句"}
{"title": "祈泽寺见许坚题诗", "content": "蔼蔼春风入水村，森森乔木映朱门。高人遗迹空佳句，谁识旌阳後世孙。", "dynasty": "宋代", "author": "王安石", "instruct": "七言绝句"}
{"title": "秋夜", "content": "微云淡月夜朦胧，幽草虫鸣树影中。不待南城吹鼓角，桐声长报五更风。", "dynasty": "宋代", "author": "张耒", "instruct": "七言绝句"}
{"title": "无诗", "content": "合向青林岸幅巾，却来闹里著吟身。竹君门上私相语，两日无诗羞杀人。", "dynasty": "宋代", "author": "史弥宁", "instruct": "七言绝句"}
{"title": "愁", "content": "夜长偏觉漏声迟，往往随歌惨翠眉。黄叶落催砧杵日，子规啼破梦魂时。明妃去泣千行泪，蔡琰归梳两鬓丝。四皓入山招不得，无家归客最堪欺。", "dynasty": "唐代", "author": "徐夤", "instruct": "七言律诗"}
{"title": "自喜", "content": "自喜天教我少缘，家徒行计两翩翩。身兼妻子都三口，鹤与琴书共一船。僮仆减来无冗食，资粮算外有馀钱。携将贮作丘中费，犹免饥寒得数年。", "dynasty": "唐代", "author": "白居易", "instruct": "七言律诗"}
{"title": "立春前七日闻有预作春盘邀客者戏作", "content": "蓼芽蔬甲簇青红，盘箸纷纷笑语中。一饼不分空恨望，暮年知有几春风？", "dynasty": "宋代", "author": "陆游", "instruct": "七言绝句"}
{"title": "喜败箧中得旧诗", "content": "十首诗篇久弃遗，偶翻故箧有光辉。恰如建鼓求亡妇，一日门前忽自归。", "dynasty": "宋代", "author": "姜特立", "instruct": "七言绝句"}
{"title": "雨中", "content": "维摩居士陶居士，尽说高情未足夸。檐外莲峰阶下菊，碧莲黄菊是吾家。", "dynasty": "唐代", "author": "司空图", "instruct": "七言绝句"}
{"title": "寄怜", "content": "借子翩翩果下驹，春原随处小踟蹰。可能炙背春风里，卧把青铜摘颔须。", "dynasty": "宋代", "author": "陈师道", "instruct": "七言绝句"}
{"title": "明妃", "content": "阴山一去紫台空，环佩何劳怨朔风。汉帝六宫春草碧，只今谁在画图中。", "dynasty": "清代", "author": "屈复", "instruct": "七言绝句"}
{"title": "怀仙歌", "content": "一鹤东飞过沧海，放心散漫知何在。仙人浩歌望我来，应攀玉树长相待。尧舜之事不足惊，自馀嚣嚣直可轻。巨鳌莫戴三山去，我欲蓬莱顶上行。", "dynasty": "唐代", "author": "李白", "instruct": "七言律诗"}
{"title": "偶题", "content": "孔雀眠高阁，樱桃拂短檐。画明金冉冉，筝语玉纤纤。细雨无妨烛，轻寒不隔帘。欲将红锦段，因梦寄江淹。", "dynasty": "唐代", "author": "温庭筠", "instruct": "五言律诗"}
{"title": "湖上杂诗", "content": "葛岭花开二月天，游人来往说神仙。老夫心与游人异，不羡神仙羡少年。", "dynasty": "清代", "author": "袁枚", "instruct": "七言绝句"}
{"title": "孙倅书尾附二诗", "content": "已作惊禽不择柯，异乡那复困风波。别来莫讶书凄恻，忧患艰难我最多。", "dynasty": "宋代", "author": "曹勋", "instruct": "七言绝句"}
{"title": "梅花", "content": "春到南枝与北枝，花开的皪照寒漪。何人似解相怜意，不把东风玉笛吹。", "dynasty": "明代", "author": "陆昂", "instruct": "七言绝句"}
{"title": "胡歌", "content": "黑姓蕃王貂鼠裘，葡萄宫锦醉缠头。关西老将能苦战，七十行兵仍未休。", "dynasty": "唐代", "author": "岑参", "instruct": "七言绝句"}
{"title": "七夕", "content": "瑟瑟西风起，柴门寂掩关。月华凉似水，河汉在人间。", "dynasty": "明代", "author": "梁梦阳", "instruct": "五言绝句"}
{"title": "闲", "content": "不管人间是与非，白云流水自相依。一瓢挂树傲时代，五柳种门吟落晖。江上翠蛾遗佩去，岸边红袖采莲归。客星辞得汉光武，却坐东江旧藓矶。", "dynasty": "唐代", "author": "徐夤", "instruct": "七言律诗"}
{"title": "和侯秀才同友生泛舟溪中相招之作", "content": "嵇阮相将棹酒船，晚风侵浪水侵舷。轻如控鲤初离岸，远似乘槎欲上天。雨外鸟归吴苑树，镜中人入洞庭烟。凭君不用回舟疾，今夜西江月正圆。", "dynasty": "唐代", "author": "韦庄", "instruct": "七言律诗"}
{"title": "次韵李参政和薛秘书诗见寄", "content": "行有尚时观羽坎，不终止处认兼山。止中自有流行好，不在从违用舍间。", "dynasty": "宋代", "author": "魏了翁", "instruct": "七言绝句"}
{"title": "太息", "content": "书生忠义与谁论？骨朽犹应此念存。砥柱河流僊掌日，死前恨不见中原。", "dynasty": "宋代", "author": "陆游", "instruct": "七言绝句"}
{"title": "有叹", "content": "月如此好吴牛喘，雪不胜寒蜀犬狺。莫怪叔孙并禄父，不知周孔是何人。", "dynasty": "宋代", "author": "方岳", "instruct": "七言绝句"}
{"title": "夏夜", "content": "原寺偏邻近，开门物景澄。磬通多叶罅，月离片云棱。寄宿山中鸟，相寻海畔僧。唯愁秋色至，乍可在炎蒸。", "dynasty": "唐代", "author": "贾岛", "instruct": "五言律诗"}
{"title": "与韩库部会王祠曹宅作", "content": "闲门荫堤柳，秋渠含夕清。微风送荷气，坐客散尘缨。守默共无吝，抱冲俱寡营。良时颇高会，琴酌共开情。", "dynasty": "唐代", "author": "韦应物", "instruct": "五言律诗"}
{"title": "东居 十七", "content": "谁怜一阕断肠词，摇落秋怀只自知。况是异乡兼日暮，疏钟红叶坠相思。", "dynasty": "近代", "author": "苏曼殊", "instruct": "七言绝句"}
{"title": "枨子", "content": "嘉树团团俯可攀，压枝秋实渐斓斑。朱栏碧瓦清霜晓，粲粲繁星绿叶间。", "dynasty": "宋代", "author": "欧阳修", "instruct": "七言绝句"}
{"title": "枯菊", "content": "龙山落帽未多时，陈迹依然使我悲。粲粲菊花何似好，阶前惟见束枯枝。", "dynasty": "宋代", "author": "陆游", "instruct": "七言绝句"}
{"title": "拟咏怀诗 二五", "content": "怀抱独惛惛。平生何所论。由来千种意。并是桃花源。榖皮两书帙。壸卢一酒樽。自知费天下。也复何足言。", "dynasty": "南北朝", "author": "庾信", "instruct": "五言律诗"}
{"title": "夜坐", "content": "梧桐月转影翩翩，竹屋抄书夜未眠。林下不知秋远近，西风一叶堕灯前。", "dynasty": "宋代", "author": "黎廷瑞", "instruct": "七言绝句"}
{"title": "暴雨", "content": "江村入夏多雷雨，晓作狂霖晚又晴。波浪不知深几许，南湖今与北湖平。", "dynasty": "唐代", "author": "韦庄", "instruct": "七言绝句"}
{"title": "闲步", "content": "天街平贴净无尘，灯火春摇不夜城。乍得好凉宜散步，朦胧新月弄疏明。", "dynasty": "宋代", "author": "朱淑真", "instruct": "七言绝句"}
{"title": "山樊", "content": "竹屋寒无石鼎烟，春风吹作白龙涎。平生奇处何关染，字以山樊亦自然。", "dynasty": "宋代", "author": "方岳", "instruct": "七言绝句"}
{"title": "秋蛩", "content": "雨绝苍苔地，月斜青草阶。蛩鸣谁不怨，况是正离怀。", "dynasty": "唐代", "author": "雍裕之", "instruct": "五言绝句"}
{"title": "送王生北行", "content": "朝散午门西，春风起御堤。上林花半发，几处早莺啼。", "dynasty": "明代", "author": "李梦阳", "instruct": "五言绝句"}
{"title": "友人以人参见惠因以诗谢之", "content": "神草延年出道家，是谁披露记三桠。开时的定涵云液，劚后还应带石花。名士寄来消酒渴，野人煎处撇泉华。从今汤剂如相续，不用金山焙上茶。", "dynasty": "唐代", "author": "皮日休", "instruct": "七言律诗"}
{"title": "折杨柳歌词", "content": "长条尔何物，送郎天边去。恨不持斧戕，斫尽江头树。", "dynasty": "清代", "author": "沈德潜", "instruct": "五言绝句"}
{"title": "斗草辞和黎美周", "content": "砌下罗裙湿露香，芳茎时复罥衣裳。小姨只斗忘忧草，那识怀中有断肠。", "dynasty": "明代", "author": "张乔", "instruct": "七言绝句"}
{"title": "四叠", "content": "抹涂元不加真色，凋谢犹当易美名。天下断无西子白，古来惟有伯夷清。", "dynasty": "宋代", "author": "刘克庄", "instruct": "七言绝句"}
{"title": "瀔江秋居作", "content": "无事相关性自摅，庭前拾叶等闲书。青山万里竟不足，好竹数竿凉有馀。近看老经加澹泊，欲归少室复何如。面前小沼清如镜，终养琴高赤鲤鱼。", "dynasty": "唐代", "author": "贯休", "instruct": "七言律诗"}
{"title": "有感", "content": "百拙无能性又昏，欲将昏拙去求真。新来又更添些懒，雪上加霜笑杀人。", "dynasty": "宋代", "author": "曹勋", "instruct": "七言绝句"}
{"title": "射策后作", "content": "射策明时愧不才，敢期青律变寒灰。晴怜断雁侵云去，暖见醯鸡傍酒来。箭发尚忧杨叶远，愁生只恐杏花开。曲江春浅人游少，尽日看山醉独回。", "dynasty": "唐代", "author": "卢肇", "instruct": "七言律诗"}
{"title": "鲁中都东楼醉起作", "content": "昨日东楼醉，还应倒接蓠，阿谁扶上马，不省下楼时。", "dynasty": "唐代", "author": "李白", "instruct": "五言绝句"}
{"title": "长柳", "content": "晨征犯烟磴，夕憩在云关。晚风清近壑，新月照澄湾。郊童樵唱返，津叟钓歌还。客行无与晤，赖此释愁颜。", "dynasty": "唐代", "author": "王勃", "instruct": "五言律诗"}
{"title": "桃", "content": "为就东君得早红，年年开趁落梅风。凌寒拂晓相看意，争合尊中放酒空。", "dynasty": "宋代", "author": "宋祁", "instruct": "七言绝句"}
{"title": "观梅", "content": "风日商量雪不成，竹边寒得瘦棱层。秋崖老子缩如蝟，捻断吟髭寸寸冰。", "dynasty": "宋代", "author": "方岳", "instruct": "七言绝句"}
{"title": "行营送人", "content": "鞞鼓喧喧对古城，独寻归鸟马蹄轻。回来看觅莺飞处，即是将军细柳营。", "dynasty": "唐代", "author": "刘商", "instruct": "七言绝句"}
{"title": "奉和永丰殿下言志诗 四", "content": "直城风日美。平陵云雾除。来往金张馆。弦歌许史闾。凤台迎弄玉。河阳送婕妤。五马遥相问。双童来夹车。", "dynasty": "南北朝", "author": "庾信", "instruct": "五言律诗"}
{"title": "惊秋", "content": "露竹风蝉昨夜秋，百年心事付东流。明霜义分成虚话，阜俗文章惜暗投。长笑李斯称溷鼠，每多庄叟喻牺牛。五湖烟水盈归梦，芦荻花中一钓舟。", "dynasty": "唐代", "author": "薛逢", "instruct": "七言律诗"}
{"title": "相和歌辞。楚妃怨", "content": "梧桐叶下黄金井，横架辘轳牵素绠。美人初起天未明，手拂银瓶秋水冷。", "dynasty": "唐代", "author": "张籍", "instruct": "七言绝句"}
{"title": "放言", "content": "丹剂乾铅汞，红尘扫秕糠。只消一只鹤，安用万头羊。", "dynasty": "宋代", "author": "刘克庄", "instruct": "五言绝句"}
{"title": "快活", "content": "可惜莺啼花落处，一壶浊酒送残春。可怜月好风凉夜，一部清商伴老身。饱食安眠消日月，闲谈冷笑接交亲。谁知将相王侯外，别有优游快活人。", "dynasty": "唐代", "author": "白居易", "instruct": "七言律诗"}
{"title": "荔枝", "content": "泸戎瘴疠窟，闽粤山水乡。如何产此物，烂然照炎荒。", "dynasty": "宋代", "author": "刘望之", "instruct": "五言绝句"}
{"title": "钓鱼", "content": "七尺青竿一丈丝，菰蒲叶里逐风吹。几回举手抛芳饵，惊起沙滩水鸭儿。", "dynasty": "唐代", "author": "李群玉", "instruct": "七言绝句"}
{"title": "即事", "content": "西湖小阁多延月，好友同舟半是僧。寄语江南老桑苎，秋山紫蕨忆行縢。", "dynasty": "明代", "author": "刘体仁", "instruct": "七言绝句"}
{"title": "春吟四绝", "content": "沙渚清泠蒲叶水，野亭和暖杏花风。此中佳趣无人会，牛背斜阳卧牧童。", "dynasty": "宋代", "author": "张榘", "instruct": "七言绝句"}
{"title": "歇后", "content": "面作天地玄，鼻有雁门紫。既无左达承，何劳罔谈彼。", "dynasty": "唐代", "author": "封抱一", "instruct": "五言绝句"}
{"title": "古北口晓行", "content": "千尺雄关拱蓟门，曈昽晓日映长垣。双扉不锁滩头水，绕郭年年碧涨痕。", "dynasty": "清代", "author": "李如枚", "instruct": "七言绝句"}
{"title": "宫词", "content": "长乐宫连上苑春，玉楼金殿艳歌新。君门一入无由出，唯有宫莺得见人。", "dynasty": "唐代", "author": "顾况", "instruct": "七言绝句"}
{"title": "南轩", "content": "野居何处是，轩外一横塘。座纳薰风细，帘垂白日长。面山如对画，临水坐流觞。更爱闲花木，欣欣得向阳。", "dynasty": "唐代", "author": "戴叔伦", "instruct": "五言律诗"}
{"title": "夜归", "content": "芡浦菱陂夜半时，小舟更著疾风吹。青荧一炬枫林外，鬼火渔灯两不知。", "dynasty": "宋代", "author": "陆游", "instruct": "七言绝句"}
{"title": "郊兴", "content": "空园歌独酌，春日赋闲居。泽兰侵小径，河柳覆长渠。雨去花光湿，风归叶影疏。山人不惜醉，唯畏绿尊虚。", "dynasty": "唐代", "author": "王勃", "instruct": "五言律诗"}
{"title": "送僧", "content": "出家从丱岁，解论造玄门。不惜挥谈柄，谁能听至言。中时山果熟，后夏竹阴繁。此去逢何日，峨嵋晓复昏。", "dynasty": "唐代", "author": "贾岛", "instruct": "五言律诗"}
{"title": "渔家", "content": "呵冻提篙手未苏，满船凉月雪模糊。画家不识渔家苦，好作寒江钓雪图。", "dynasty": "明代", "author": "孙承宗", "instruct": "七言绝句"}
{"title": "偶成", "content": "蜨因变化多胶网，鱼为飞升却曝鳞。唯有冥鸿无羡慕，世间矰弋莫相亲。", "dynasty": "宋代", "author": "姜特立", "instruct": "七言绝句"}
{"title": "酴醾", "content": "平生为爱此香浓，仰面常迎落架风。每至春归有遗恨，典刑犹在酒杯中。", "dynasty": "宋代", "author": "韩维", "instruct": "七言绝句"}
{"title": "草阁", "content": "草阁临无地，柴扉永不关。鱼龙回夜水，星月动秋山。久露清初湿，高云薄未还。泛舟惭小妇，飘泊损红颜。", "dynasty": "唐代", "author": "杜甫", "instruct": "五言律诗"}
{"title": "钓台诗", "content": "汉包六合罔英豪，一个冥鸿惜羽毛。世祖功臣三十六，云台争似钓台高。", "dynasty": "宋代", "author": "范仲淹", "instruct": "七言绝句"}
{"title": "秋热", "content": "山气烛烛旱火光，墙头枯草半青黄。饥肠惯作晴雷吼，且乞梧桐一夜凉。", "dynasty": "宋代", "author": "方岳", "instruct": "七言绝句"}
{"title": "寒食", "content": "孤客飘飘岁载华，况逢寒食倍思家。莺啼远墅多从柳，人哭荒坟亦有花。浊水秦渠通渭急，黄埃京洛上原斜。驱车西近长安好，宫观参差半隐霞。", "dynasty": "唐代", "author": "卢纶", "instruct": "七言律诗"}
{"title": "九华菊", "content": "流芳千古傲霜英，剪玉丝金照眼明。若论驻颜功不涉，仙丹端可与齐名。", "dynasty": "宋代", "author": "史铸", "instruct": "七言绝句"}
{"title": "世祖", "content": "那吒城内起楼台，万朵宫花次第开。见说南朝好儿女，远随帝玺渡江来。", "dynasty": "明代", "author": "杨子器", "instruct": "七言绝句"}
{"title": "和王内史从驾狩诗", "content": "冬狩出离宫。还过猎武功。涧横偏碍马。山虚绝响弓。更嬴承落鴈。韩卢鬬蛰熊。犹开三面网。谁肯一山重。", "dynasty": "南北朝", "author": "庾信", "instruct": "五言律诗"}
{"title": "偶得", "content": "旧日看山古渡头，村深无马但骑牛。如今身被微官缚，欲要骑牛不自由。", "dynasty": "宋代", "author": "赵希迈", "instruct": "七言绝句"}
{"title": "思归", "content": "垂翅东隅四五年，不知何日遂鸿骞。传书燕足徒虚语，强学山公醉举鞭。", "dynasty": "宋代", "author": "洪皓", "instruct": "七言绝句"}
{"title": "岭外守岁（一作李德裕诗）", "content": "冬去更筹尽，春随斗柄回。寒暄一夜隔，客鬓两年催。", "dynasty": "唐代", "author": "李福业", "instruct": "五言绝句"}
{"title": "晴望", "content": "楼头凝眺倚晴晖，山势长看水附堤。燕子双双衔不遍，凤凰城里落花泥。", "dynasty": "元代", "author": "刘秉忠", "instruct": "七言绝句"}
{"title": "霜草", "content": "霜前乱碧未全枯，霜後纷黄却更苏。偷吃瑶台青女粉，都生琼发与银须。", "dynasty": "宋代", "author": "杨万里", "instruct": "七言绝句"}
{"title": "木兰堂（一作李商隐诗）", "content": "洞庭波浪渺无津，日日征帆送远人。几度木兰舟上望，不知元是此花身。", "dynasty": "唐代", "author": "陆龟蒙", "instruct": "七言绝句"}
{"title": "偶成", "content": "未老形骸足自支，唯忧多病醉成衰。诗书犹作发丘将，稽首竺乾真我师。", "dynasty": "宋代", "author": "李流谦", "instruct": "七言绝句"}
{"title": "已亥杂诗 312", "content": "古愁莽莽不可说，化作飞仙忽奇阔。江天如墨我飞还，折梅不畏蛟龙夺。", "dynasty": "清代", "author": "龚自珍", "instruct": "七言绝句"}
{"title": "农谣", "content": "雨过一村桑柘烟，林梢日暮鸟声妍。青裙老姥遥相语，今岁春寒蚕未眠。", "dynasty": "宋代", "author": "方岳", "instruct": "七言绝句"}
{"title": "独柳", "content": "含烟一株柳，拂地摇风久。佳人不忍折，怅望回纤手。", "dynasty": "唐代", "author": "杜牧", "instruct": "五言绝句"}
{"title": "秋思", "content": "琪树西风枕簟秋，楚云湘水忆同游。高歌一曲掩明镜，昨日少年今白头。", "dynasty": "唐代", "author": "许浑", "instruct": "七言绝句"}
{"title": "秋怨", "content": "长信多秋气，昭阳借月华。那堪闭永巷，闻道选良家。", "dynasty": "唐代", "author": "皇甫冉", "instruct": "五言绝句"}
{"title": "帘", "content": "劳将素手捲虾须，琼室流光更缀珠。玉漏报来过半夜，可怜潘岳立踟蹰。", "dynasty": "唐代", "author": "陆畅", "instruct": "七言绝句"}
{"title": "画石", "content": "苍藓千年粉绘传，坚贞一片色犹全。那知忽遇非常用，不把分铢补上天。", "dynasty": "唐代", "author": "刘商", "instruct": "七言绝句"}
{"title": "初春", "content": "装罢桃符又剪灯，新年光景捷飞腾。老翁扫尽儿童事，却学禅床入定僧。", "dynasty": "宋代", "author": "陆游", "instruct": "七言绝句"}
{"title": "除夜", "content": "岁阴穷暮纪，献节启新芳。冬尽今宵促，年开明日长。冰消出镜水，梅散入风香。对此欢终宴，倾壶待曙光。", "dynasty": "唐代", "author": "李世民", "instruct": "五言律诗"}
{"title": "都门", "content": "飘零何处是生涯，瘦马都门踏落花。芳物搅心看不得，绨袍遮眼畏风沙。", "dynasty": "宋代", "author": "晁补之", "instruct": "七言绝句"}
{"title": "楼居狂吟", "content": "茅斋悔著市廛间，长与青山面目悭。突兀小楼初结就，竹床石枕卧看山。", "dynasty": "宋代", "author": "吴龙翰", "instruct": "七言绝句"}
{"title": "大水口作", "content": "回艇正当潮长时，牵夫徐步日迟迟。风和两部笙歌响，似助行边几句诗。", "dynasty": "明代", "author": "黄重", "instruct": "七言绝句"}
{"title": "湖上", "content": "嵩騩凌秋爽气来，川原高下一屏开。溪云尽日无还意，正自天边作雨回。", "dynasty": "宋代", "author": "宋祁", "instruct": "七言绝句"}
{"title": "九日", "content": "长爱鸭陂头，平波澹不流。相君时独汎，準拟五湖舟。", "dynasty": "宋代", "author": "宋祁", "instruct": "五言绝句"}
{"title": "听歌鹧鸪辞", "content": "南国多情多艳词，鹧鸪清怨绕梁飞。甘棠城上客先醉，苦竹岭头人未归。响转碧霄云驻影，曲终清漏月沈晖。山行水宿不知远，犹梦玉钗金缕衣。", "dynasty": "唐代", "author": "许浑", "instruct": "七言律诗"}
{"title": "赠别", "content": "鱼在深泉鸟在云，从来只得影相亲。他时纵有逢君处，应作人间白发身。", "dynasty": "唐代", "author": "项斯", "instruct": "七言绝句"}
{"title": "奉和杜相公益昌路作", "content": "春半梁山正落花，台衡受律向天涯。南去猿声傍双节，西来江色绕千家。风吹画角孤城晓，林映蛾眉片月斜。已见庙谟能喻蜀，新文更喜报金华。", "dynasty": "唐代", "author": "郎士元", "instruct": "七言律诗"}
{"title": "奉圣念老得法于大通禅师游行十年归以其法接", "content": "从教白浪长浮天，脚根饱踏吴江船。晋人初不知祖令，拍手施与龙山禅。", "dynasty": "宋代", "author": "吴则礼", "instruct": "七言绝句"}
{"title": "岁日作", "content": "建寅回北斗，看历占春风。律变沧江外，年加白发中。春衣试稚子，寿酒劝衰翁。今日阳和发，荣枯岂不同。", "dynasty": "唐代", "author": "刘长卿", "instruct": "五言律诗"}
{"title": "夜船", "content": "野云低迷烟苍苍，平波挥目如凝霜。月明船上帘幕卷，露重岸头花木香。村远夜深无火烛，江寒坐久换衣裳。诚知不觉天将曙，几簇青山雁一行。", "dynasty": "唐代", "author": "韩偓", "instruct": "七言律诗"}
{"title": "黄花", "content": "土花能白又能红，晚节犹能爱此工。宁可抱香枝上老，不随黄叶舞秋风。", "dynasty": "宋代", "author": "朱淑真", "instruct": "七言绝句"}
{"title": "江行", "content": "家家渔网映回桥，春水初生没树腰。客路江南烟雨里，绿芜芳草恨迢迢。", "dynasty": "明代", "author": "高启", "instruct": "七言绝句"}
{"title": "乐处", "content": "乐处加功勉处行，事无甘苦必心亨。絅衣容有文章在，低首时人莫怨争。", "dynasty": "宋代", "author": "张载", "instruct": "七言绝句"}
{"title": "石楠", "content": "客处偷闲未是闲，石楠虽好懒频攀。如何风叶西归路，吹断寒云见故山。", "dynasty": "唐代", "author": "司空图", "instruct": "七言绝句"}
{"title": "竹", "content": "翠染琅玕粉渐开，东南移得会稽栽。游丝挂处渔竿去，绿水夹时龙影来。风触有声含六律，露沾如洗绝浮埃。王猷旧宅无人到，抱却清阴盖绿苔。", "dynasty": "唐代", "author": "徐夤", "instruct": "七言律诗"}
{"title": "桃花", "content": "暖触衣襟漠漠香，间梅遮柳不胜芳。数枝艳拂文君酒，半里红欹宋玉墙。尽日无人疑怅望，有时经雨乍凄凉。旧山山下还如此，回首东风一断肠。", "dynasty": "唐代", "author": "罗隐", "instruct": "七言律诗"}
{"title": "深宫", "content": "金殿销香闭绮栊，玉壶传点咽铜龙。狂飙不惜萝阴薄，清露偏知桂叶浓。斑竹岭边无限泪，景阳宫里及时钟。岂知为雨为云处，只有高唐十二峰。", "dynasty": "唐代", "author": "李商隐", "instruct": "七言律诗"}
{"title": "墨梅", "content": "梦里清江醉墨香，蕊寒枝瘦凛冰霜。如今白黑浑休问，且作人间时世装。", "dynasty": "宋代", "author": "朱熹", "instruct": "七言绝句"}
{"title": "处困", "content": "遇着艰难须用心，毋令放下便沦沉。此关若得千里透，信有人间百鍊金。", "dynasty": "明代", "author": "吴与弼", "instruct": "七言绝句"}
{"title": "待雪", "content": "向晚欲雪天气阴，木叶乱飞杂归禽。城头徒倚待飘洒，东北万里皆云林。", "dynasty": "宋代", "author": "文同", "instruct": "七言绝句"}
{"title": "奉和永丰殿下言志诗 八", "content": "弱齢参顾问。畴昔滥吹嘘。绿槐垂学市。长杨映直庐。连盟翻灭郑。仁义反亡徐。还思建邺水。终忆武昌鱼。", "dynasty": "南北朝", "author": "庾信", "instruct": "五言律诗"}
{"title": "秋思", "content": "水际柴门一扇开，白头羸病亦堪哀。阿谁得似桄榔杖，肯为闲人万里来？", "dynasty": "宋代", "author": "陆游", "instruct": "七言绝句"}
{"title": "惜花", "content": "无语与花别，细看枝上红。明年又相见，还恐是愁中。", "dynasty": "唐代", "author": "任翻", "instruct": "五言绝句"}
{"title": "与僧", "content": "江海扁舟客，云山一衲僧。相逢两无语，若个是南能。", "dynasty": "唐代", "author": "韩偓", "instruct": "五言绝句"}
{"title": "行县憩九龙岩", "content": "金鳞玉角照人寒，何事清时此蛰蟠。甘泽不辞膏品物，奚惭济济舜朝官。", "dynasty": "宋代", "author": "黄朝散", "instruct": "七言绝句"}
{"title": "杂题", "content": "茆屋三间已太奢，柴乾米白喜无涯。非贤敢窃优贤禄，愿折蓴丝与蕨芽。", "dynasty": "宋代", "author": "陆游", "instruct": "七言绝句"}
{"title": "宣室", "content": "宣室崔嵬冠未央，殿帷深掩上书囊。贾生始得虚前席，董偃寻闻献寿觞。", "dynasty": "宋代", "author": "宋祁", "instruct": "七言绝句"}
{"title": "雪", "content": "瓦声初听响疏疏，顷刻庭除百斛珠。寒雀不知来啄米，群鸡粥粥亦相呼。", "dynasty": "宋代", "author": "徐元杰", "instruct": "七言绝句"}
{"title": "无题", "content": "鸡虫底处觅得失，凫鹤无心较短长。医国未能三折臂，忧时空费九回肠。", "dynasty": "宋代", "author": "黄公度", "instruct": "七言绝句"}
{"title": "怀旧", "content": "骏骡西过雨漫天，千里江山在眼边。二十四年如昨梦，凭谁问讯带枷僊？", "dynasty": "宋代", "author": "陆游", "instruct": "七言绝句"}
{"title": "摘瓠", "content": "轮囷卧霜露，秋晓摘初归。自笑诗人骨，何由似尔肥。", "dynasty": "明代", "author": "高启", "instruct": "五言绝句"}
{"title": "江上吟元八绝句", "content": "大江深处月明时，一夜吟君小律诗。应有水仙潜出听，翻将唱作步虚词。", "dynasty": "唐代", "author": "白居易", "instruct": "七言绝句"}
{"title": "万州太守高仲本宿约游岑公洞而夜雨连明戏作", "content": "蓬窗高卧雨如绳，恰似糟床压酒声。今日岑公不能饮，吾侪闻健且频倾。", "dynasty": "宋代", "author": "黄庭坚", "instruct": "七言绝句"}
{"title": "新竹", "content": "新篁才解箨，寒色已青葱。冉冉偏凝粉，萧萧渐引风。扶疏多透日，寥落未成丛。惟有团团节，坚贞大小同。", "dynasty": "唐代", "author": "元稹", "instruct": "五言律诗"}
{"title": "古兴", "content": "辘轳井上双梧桐，飞鸟衔花日将没。深闺女儿莫愁年，玉指泠泠怨金碧。石榴裙裾蛱蝶飞，见人不语颦蛾眉。青丝素丝红绿丝，织成锦衾当为谁。", "dynasty": "唐代", "author": "常建", "instruct": "七言律诗"}
{"title": "古意", "content": "莫莫复莫莫，丝萝缘涧壑。散木无斧斤，纤茎得依托。枝低浴鸟歇，根静悬泉落。不虑见春迟，空伤致身错。", "dynasty": "唐代", "author": "温庭筠", "instruct": "五言律诗"}
{"title": "春色", "content": "去岁春归留不住，今年春色来何处。洛阳处处是桃源，小车渐转东街去。", "dynasty": "宋代", "author": "邵雍", "instruct": "七言绝句"}
{"title": "山中吟", "content": "夏日飞火云，枕簟访深僻。坐此松竹林，冰泉嗽寒石。", "dynasty": "宋代", "author": "陈允平", "instruct": "五言绝句"}
{"title": "醉乡", "content": "醉乡诗笔是生涯，短短蛮笺字字斜。沉水一株烟未断，半窗寒月上梅花。", "dynasty": "宋代", "author": "张绍文", "instruct": "七言绝句"}
{"title": "墙外卖药者九年无一日不过吟唱之声甚适雪中呼问之家有十口一日不出即饥寒矣", "content": "十口啼号责望深，宁容安稳坐毡针。长鸣大咤欺风雪，不是甘心是苦心。", "dynasty": "宋代", "author": "范成大", "instruct": "七言绝句"}
{"title": "题诗紫极宫", "content": "宫门一闲入，临水凭栏立。无人知我来，朱顶鹤声急。", "dynasty": "唐代", "author": "吕岩", "instruct": "五言绝句"}
{"title": "端平甲午踏槐前记梦中作", "content": "莫学寒蛩窗下吟，嗤嗤不作两般声。大千世界都闻了，管甚旖龙睡不惊。", "dynasty": "宋代", "author": "阳枋", "instruct": "七言绝句"}
{"title": "酬李浙西先因从事见寄之作", "content": "近日金銮直，亲于汉珥貂。内人传帝命，丞相让吾僚。浙郡悬旌远，长安谕日遥。因君蕊珠赠，还一梦烟霄。", "dynasty": "唐代", "author": "元稹", "instruct": "五言律诗"}
{"title": "月漉漉篇", "content": "月漉漉，波烟玉。莎青桂花繁，芙蓉别江木。粉态袷罗寒，雁羽铺烟湿。谁能看石帆，乘船镜中入。秋白鲜红死，水香莲子齐。挽菱隔歌袖，绿刺罥银泥。", "dynasty": "唐代", "author": "李贺", "instruct": "七言律诗"}
{"title": "春夜", "content": "半檐斜月人归后，一枕清风梦破时。无奈梨花春寂寂，杜鹃声里只颦眉。", "dynasty": "宋代", "author": "朱淑真", "instruct": "七言绝句"}
{"title": "汉武宫辞", "content": "汉武清斋夜筑坛，自斟明水醮仙官。殿前玉女移香案，云际金人捧露盘。绛节几时还入梦，碧桃何处更骖鸾。茂陵烟雨埋弓剑，石马无声蔓草寒。", "dynasty": "唐代", "author": "薛逢", "instruct": "七言律诗"}
{"title": "同裴观察东湖望山歌", "content": "浴鲜积翠栖灵异，石洞花宫横半空。夜光潭上明星启，风雨坛边树如洗。水淹徐孺宅恒乾，绳坠洪崖井无底。主人载酒东湖阴，遥望西山三四岑。", "dynasty": "唐代", "author": "顾况", "instruct": "七言律诗"}
{"title": "泛溪", "content": "溪船泛渺瀰，渐觉灭炎辉。动水花连影，逢人鸟背飞。深犹见白石，凉好换生衣。未得多诗句，终须隔宿归。", "dynasty": "唐代", "author": "项斯", "instruct": "五言律诗"}
{"title": "答东阿王诗", "content": "盘径难怀抱，停驾与君诀。即车登北路，永叹寻先辙。", "dynasty": "魏晋", "author": "曹彪", "instruct": "五言绝句"}
{"title": "寒食", "content": "春城无处不飞花，寒食东风御柳斜。日暮汉宫传蜡烛，轻烟散入五侯家。", "dynasty": "唐代", "author": "韩翃", "instruct": "七言绝句"}
{"title": "再赋", "content": "危楼只隔一重篱，谁见扶筇独上时。如许江山懒搜句，燕公应笑我支篱。", "dynasty": "宋代", "author": "陈与义", "instruct": "七言绝句"}
{"title": "墨梅", "content": "东风桃李不禁看，故约南枝共岁寒。只恐庙堂求鼎实，高楼吹笛汝心酸。", "dynasty": "明代", "author": "邓林", "instruct": "七言绝句"}
{"title": "催花", "content": "梅怨霜欺春未知，商量着蕊尚迟疑。戏将诗句催花看，催得花开转费诗。", "dynasty": "宋代", "author": "史弥宁", "instruct": "七言绝句"}
{"title": "怀乡", "content": "秋风江上家，钓艇泊芦花。断岸绿杨荫，疏篱红槿遮。鼍鸣积雨窟，鹤步夕阳沙。抱疾僧窗夜，归心过月斜。", "dynasty": "唐代", "author": "喻凫", "instruct": "五言律诗"}
{"title": "白露", "content": "白露团甘子，清晨散马蹄。圃开连石树，船渡入江溪。凭几看鱼乐，回鞭急鸟栖。渐知秋实美，幽径恐多蹊。", "dynasty": "唐代", "author": "杜甫", "instruct": "五言律诗"}
{"title": "醉公子 其三 闺情，集唐诗", "content": "落花相与恨。即是春风尽。不敢怨春风。细看枝上红。遥将一点泪。两处滴池水。池水晓来深。长悬零落心。", "dynasty": "清代", "author": "董元恺", "instruct": "五言律诗"}
{"title": "始冰", "content": "始犹飘洒忽严凝，村獠初看尽失惊。包裹入城问蓍旧，一名木稼一名冰。", "dynasty": "宋代", "author": "刘克庄", "instruct": "七言绝句"}
{"title": "禹柏", "content": "星岳钟为一木奇，霜皮剥落类骈胝。生从洚水初平日，阅尽青山无老时。", "dynasty": "宋代", "author": "李曾伯", "instruct": "七言绝句"}
{"title": "寒食相将诸子游翟得园十诗", "content": "三月风光一岁无，杏花欲过李花初。柳丝自为春风舞，竹尾如何也学渠。", "dynasty": "宋代", "author": "杨万里", "instruct": "七言绝句"}
{"title": "奉和鲁望招润卿博士辞以道侣将至之作", "content": "瘿木樽前地胏图，为君偏辍俗功夫。灵真散尽光来此，莫恋安妃在后无。", "dynasty": "唐代", "author": "皮日休", "instruct": "七言绝句"}
{"title": "南荡", "content": "南荡东陂水渐多，陌头车马断经过。锺山未放朝云散，奈此黄梅细雨何。", "dynasty": "宋代", "author": "王安石", "instruct": "七言绝句"}
{"title": "琴", "content": "名士竹林隈，鸣琴宝匣开。风前中散至，月下步兵来。淮海多为室，梁岷旧作台。子期如可听，山水响馀哀。", "dynasty": "唐代", "author": "李峤", "instruct": "五言律诗"}
{"title": "重阳日荆州作", "content": "万里投荒已自哀，高秋寓目更徘徊。浊醪任冷难辞醉，黄菊因暄却未开。上国莫归戎马乱，故人何在塞鸿来。惊时感事俱无奈，不待残阳下楚台。", "dynasty": "唐代", "author": "吴融", "instruct": "七言律诗"}
{"title": "西湖", "content": "小青墓上柳条新，苏小坟前春草平。怪道湖名比西子，此湖原为美人生。", "dynasty": "近代", "author": "江椿", "instruct": "七言绝句"}
{"title": "秋霁", "content": "一室虫悲万感生，林梢攧雨湿秋声。诗成后夜无人问，月到云间不肯明。", "dynasty": "宋代", "author": "释元肇", "instruct": "七言绝句"}
{"title": "姚御史画竹石为周景明作", "content": "洋州食画惟两竿，米老见之须一拜。景明对此真何如，草阁秋江明月在。", "dynasty": "明代", "author": "庄昶", "instruct": "七言绝句"}
{"title": "本事诗", "content": "碧玉莫愁身世贱，同乡仙子独销魂。袈裟点点疑樱瓣，半是脂痕半泪痕。", "dynasty": "近代", "author": "苏曼殊", "instruct": "七言绝句"}
{"title": "偶成", "content": "赤日途中嚼冰雪，红尘城外见林泉。一时邂逅犹快意，十载清閒我谢天。", "dynasty": "宋代", "author": "陈著", "instruct": "七言绝句"}
{"title": "己亥杂诗·其二百二十", "content": "九州生气恃风雷，万马齐喑究可哀。我劝天公重抖擞，不拘一格降人才。", "dynasty": "清代", "author": "龚自珍", "instruct": "七言绝句"}
{"title": "又次韵宋茂叔送行五绝兼谢修叔", "content": "山到穷时一径开，数松几竹与萦回。我归酿黍仍锄菜，准拟篮舆窈窕来。", "dynasty": "宋代", "author": "赵蕃", "instruct": "七言绝句"}
{"title": "舟行到{上艹右羊}莪和清老韵", "content": "沙尾维舟傍水杨，主人延我坐中堂。山焦石裂方亭午，借得微风一霎凉。", "dynasty": "宋代", "author": "王炎", "instruct": "七言绝句"}
{"title": "游子行", "content": "萱草生堂阶，游子行天涯。慈亲倚门望，不见萱草花。", "dynasty": "唐代", "author": "聂夷中", "instruct": "五言绝句"}
{"title": "京使回，累得南省诸公书因以长句诗寄谢萧五刘二…员外", "content": "雪压泥埋未死身，每劳存问愧交亲。浮萍飘泊三千里，列宿参差十五人。禁月落时君待漏，畬烟深处我行春。瘴乡得老犹为幸，岂敢伤嗟白发新。", "dynasty": "唐代", "author": "白居易", "instruct": "七言律诗"}
{"title": "雨晴", "content": "山川炳焕似辟国，风雨退收如解严。老子真成无一事，抱孙负日坐茆檐。", "dynasty": "宋代", "author": "陆游", "instruct": "七言绝句"}
{"title": "书幸", "content": "破屋颓垣鬼笑穷，暗中调护赖天公。频年得疾身犹健，百种无营饭不空。", "dynasty": "宋代", "author": "陆游", "instruct": "七言绝句"}
{"title": "边上行", "content": "黑松林外路，风角远嗈嗈。朔气生荒堡，秋尘满病容。豺掊沙底骨，人上月边烽。休作西行计，西行地渐凶。", "dynasty": "唐代", "author": "贯休", "instruct": "五言律诗"}
{"title": "山中览刘书记新诗", "content": "记室新诗相寄我，蔼然清绝更无过。溪风满袖吹骚雅，岩瀑无时滴薜萝。云外山高寒色重，雪中松苦夜声多。静酬嘉唱对幽景，苍鹤羸栖古木柯。", "dynasty": "唐代", "author": "李山甫", "instruct": "七言律诗"}
{"title": "已亥杂诗 306", "content": "家园黄熟半林柑，抛向筠笼载两三。风雪迎裾好持赠，预教诗婢识江南。", "dynasty": "清代", "author": "龚自珍", "instruct": "七言绝句"}
{"title": "会饮", "content": "有酒倾来饮，无钱莫去沽。但须欢意合，何必醉扶归。", "dynasty": "明代", "author": "陈繗", "instruct": "五言绝句"}
{"title": "纳凉", "content": "携扙来追柳外凉，画桥南畔倚胡床。月明船笛参差起，风定池莲自在香。", "dynasty": "宋代", "author": "秦观", "instruct": "七言绝句"}
{"title": "十离诗。笔离手", "content": "越管宣毫始称情，红笺纸上撒花琼。都缘用久锋头尽，不得羲之手里擎。", "dynasty": "唐代", "author": "薛涛", "instruct": "七言绝句"}
{"title": "海上 三", "content": "水晶帘卷一灯昏，寂对河山叩国魂。只是银莺羞不语，恐防重惹旧啼痕。", "dynasty": "近代", "author": "苏曼殊", "instruct": "七言绝句"}
{"title": "平水", "content": "旅饭风埃小市傍，却呼拄杖踏斜阳。可怜陌上离离草，一种逢春各短长！", "dynasty": "宋代", "author": "陆游", "instruct": "七言绝句"}
{"title": "效古", "content": "荣辱又荣辱，一何翻与覆。人生百岁中，孰肯死前足。玄鬓忽如丝，青丛不再绿。自古争名徒，黄金是谁禄。", "dynasty": "唐代", "author": "澹交", "instruct": "五言律诗"}
{"title": "侄梠随知命舟行", "content": "莫去沙边学钓鱼，莫将百丈作辘轳。清江濯足窗下坐，燕子日长宜读书。", "dynasty": "宋代", "author": "黄庭坚", "instruct": "七言绝句"}
{"title": "梦觉", "content": "梦觉花阴过数砖，一庭轻雨湿湘帘。碧桃蜚尽鹂黄老，万树青阴属杜鹃。", "dynasty": "宋代", "author": "周密", "instruct": "七言绝句"}
{"title": "寒草", "content": "寒草才变枯，陈根已含绿。始知天地仁，谁道风霜酷。", "dynasty": "宋代", "author": "梅尧臣", "instruct": "五言绝句"}
{"title": "黄莺", "content": "春云薄薄日辉辉，宫树烟深隔水飞。应为能歌系仙籍，麻姑乞与女真衣。", "dynasty": "唐代", "author": "郑谷", "instruct": "七言绝句"}
{"title": "杜门", "content": "柴门深闭岂须开，谓可张罗亦陋哉。闲听竹间幽鸟语，绝胜门外俗人来。", "dynasty": "宋代", "author": "郑刚中", "instruct": "七言绝句"}
{"title": "题画", "content": "山上白云如水流，隔溪红叶蚤知秋。几年不复南柯梦，独坐西风看白鸥。", "dynasty": "明代", "author": "韩宜可", "instruct": "七言绝句"}
{"title": "梅花", "content": "高花玉质照穷腊，破雪数枝春已多。一时倾倒东风意，桃李争春奈晚何。", "dynasty": "宋代", "author": "陈与义", "instruct": "七言绝句"}
{"title": "书怀", "content": "满目青山未得过，镜中无那鬓丝何。只言旋老转无事，欲到中年事更多。", "dynasty": "唐代", "author": "杜牧", "instruct": "七言绝句"}
{"title": "桂井", "content": "移根一户蟾光溢，分派银河地脉灵。定与苏仙双橘井，他年续入郦元经。", "dynasty": "宋代", "author": "张元干", "instruct": "七言绝句"}
{"title": "蜡烛", "content": "暖香红焰一时燃，缇幕初垂月落天。堪恨兰堂别离夜，如珠似泪滴樽前。", "dynasty": "唐代", "author": "罗邺", "instruct": "七言绝句"}
{"title": "足疾", "content": "足疾无加亦不瘳，绵春历夏复经秋。开颜且酌尊中酒，代步多乘池上舟。幸有眼前衣食在，兼无身后子孙忧。应须学取陶彭泽，但委心形任去留。", "dynasty": "唐代", "author": "白居易", "instruct": "七言律诗"}
{"title": "书事", "content": "九天清跸响春雷，百万貔貅扈驾回。不独雨师先洒道，汴流袬袬入淮来。", "dynasty": "宋代", "author": "陆游", "instruct": "七言绝句"}
{"title": "寄词", "content": "菌阁芝楼杳霭中，霞开深见玉皇宫。紫阳天上神仙客，称在人间立世功。", "dynasty": "唐代", "author": "薛涛", "instruct": "七言绝句"}
{"title": "望秦川歌", "content": "锦囊留得玉环香，不见佳人空断肠。北望秦川烟草满，尚疑飞燕舞昭阳。", "dynasty": "宋代", "author": "周麟之", "instruct": "七言绝句"}
{"title": "相和歌辞。长信怨", "content": "飞燕倚身轻，争人巧笑名。生君弃妾意，增妾怨君情。日落昭阳殿，秋来长信城。寥寥金殿里，歌吹夜无声。", "dynasty": "唐代", "author": "王諲", "instruct": "五言律诗"}
{"title": "病蝉", "content": "病蝉飞不得，向我掌中行。拆翼犹能薄，酸吟尚极清。露华凝在腹，尘点误侵睛。黄雀并鸢鸟，俱怀害尔情。", "dynasty": "唐代", "author": "贾岛", "instruct": "五言律诗"}
{"title": "月", "content": "桂满三五夕，蓂开二八时。清辉飞鹊鉴，新影学蛾眉。皎洁临疏牖，玲珑鉴薄帷。愿言从爱客，清夜幸同嬉。", "dynasty": "唐代", "author": "李峤", "instruct": "五言律诗"}
{"title": "有叹", "content": "老来无面见毛锥，犹把闲愁付小诗。若道愁多头昜白，鹭鹚从小鬓成丝。", "dynasty": "宋代", "author": "杨万里", "instruct": "七言绝句"}
{"title": "到任后作", "content": "功兼文武帝师臣，久厌崇高乐退身。任是东山无限好，谢公争忍负生民。", "dynasty": "宋代", "author": "夏竦", "instruct": "七言绝句"}
{"title": "和友人悼亡（一作丧歌姬）", "content": "玉貌潘郎泪满衣，画罗轻鬓雨霏微。红兰委露愁难尽，白马朝天望不归。宝镜尘昏鸾影在，钿筝弦断雁行稀。春来多少伤心事，碧草侵阶粉蝶飞。", "dynasty": "唐代", "author": "温庭筠", "instruct": "七言律诗"}
{"title": "石", "content": "宗子维城固，将军饮羽威。岩花鉴里发，云叶锦中飞。入宋星初陨，过湘燕早归。倘因持补极，宁复想支机。", "dynasty": "唐代", "author": "李峤", "instruct": "五言律诗"}
{"title": "春思", "content": "玉勒雕鞍燕北春，閒愁空自惜芳尘。杨花入户还飞去，应笑虚帏翠被新。", "dynasty": "元代", "author": "张玉娘", "instruct": "七言绝句"}
{"title": "素梅 三二", "content": "潇洒山林惯雪霜，不同桃李竞芬芳。何缘作得春风梦？一夜吹香到玉堂。", "dynasty": "元代", "author": "王冕", "instruct": "七言绝句"}
{"title": "暖酒", "content": "热暖将来镔铁文。暂时不动聚白云。拨却白云见青天。掇头里许便成仙。", "dynasty": "唐代", "author": "李白", "instruct": "七言绝句"}
{"title": "朴公棹牵牛其奇余亦作", "content": "不见青青绕竹生，西风篱落抱枯藤。道人一任空花过，愁杀山阴觅句僧。", "dynasty": "宋代", "author": "姜夔", "instruct": "七言绝句"}
{"title": "画", "content": "远看山有色，近听水无声。春去花还在，人来鸟不惊。", "dynasty": "唐代", "author": "王维", "instruct": "五言绝句"}
{"title": "春暮吟", "content": "花开春正好，花谢春还暮。不意子规禽，犹能道归去。", "dynasty": "宋代", "author": "邵雍", "instruct": "五言绝句"}
{"title": "成都", "content": "月晓已开花市合，江平偏见竹簰多。好教载取芳菲树，剩照岷天瑟瑟波。", "dynasty": "唐代", "author": "萧遘", "instruct": "七言绝句"}
{"title": "小鸭", "content": "小鸭看从笔下生，幻法生机全得妙。自知力小畏沧波，睡起晴沙依晚照。", "dynasty": "宋代", "author": "黄庭坚", "instruct": "七言绝句"}
{"title": "偶成", "content": "当敬不敬谓这悖，当正不正谓之谀。是中适莫俱难著，意态微生已觉疏。", "dynasty": "宋代", "author": "曹彦约", "instruct": "七言绝句"}
{"title": "秋怀", "content": "园丁傍架摘黄瓜，村女沿篱采碧花。城市尚余三伏热，秋光先到野人家。", "dynasty": "宋代", "author": "陆游", "instruct": "七言绝句"}
{"title": "静坐", "content": "荆钗裙布念重违，却扫焚香自掩扉。莫向吹箫羡嬴女，多年已办五铢衣。", "dynasty": "明代", "author": "邢慈静", "instruct": "七言绝句"}
{"title": "吹萧", "content": "古人吹萧者，以和虞韶声。后世不复贵，给丧仍卖饧。", "dynasty": "宋代", "author": "司马光", "instruct": "五言绝句"}
{"title": "舣舟琵琶亭次福士张元龙以诗代柬韵", "content": "乐天未信果知天，枉为琵琶弦系舡。须识屈信常事耳，暑寒代序月移躔。", "dynasty": "宋代", "author": "魏了翁", "instruct": "七言绝句"}
{"title": "悲废井诗", "content": "因旧未尝改。缘甘故先竭。历稔久无禽。一朝见开渫。泌泉既斯涌。短绠锵安设。已获丁氏利。方见管公绁。", "dynasty": "南北朝", "author": "范云", "instruct": "五言律诗"}
{"title": "鱼", "content": "湖上移鱼子，初生不畏人。自从识钩饵，欲见更无因。", "dynasty": "宋代", "author": "苏轼", "instruct": "五言绝句"}
{"title": "早行", "content": "前山树暗月胧胧，马色鸡声共晓风。不为逢秋多感慨，只缘身在别离中。", "dynasty": "明代", "author": "林鸿", "instruct": "七言绝句"}
{"title": "三峡歌", "content": "我游南宾春暮时，蜀船曾系挂猿枝。云迷江岸屈原塔，花落空山夏禹祠。", "dynasty": "宋代", "author": "陆游", "instruct": "七言绝句"}
{"title": "出峡", "content": "牵舟已出峡，何旦复当还。蒲溪应渐近，已见宋平山。", "dynasty": "宋代", "author": "张嵲", "instruct": "五言绝句"}
{"title": "下方", "content": "三十年来往，中间京洛尘。倦行今白首，归卧已清神。坡暖冬抽笋，松凉夏健人。更惭征诏起，避世迹非真。", "dynasty": "唐代", "author": "司空图", "instruct": "五言律诗"}
{"title": "闻雁", "content": "何处人惊起，飞来过草堂。丹心劳避弋，万里念随阳。影断风天月，声孤荻岸霜。明年趁春去，江上别鸳鸯。", "dynasty": "唐代", "author": "齐己", "instruct": "五言律诗"}
{"title": "子夜夏歌", "content": "扁舟向何处，杳霭桥头渡。旧时马缨花，化作吴侬树。", "dynasty": "清代", "author": "曹家达", "instruct": "五言绝句"}
{"title": "第二回回头诗", "content": "一局输赢料不真，香销茶尽尚逡巡。欲知目下兴衰兆，须问旁观冷眼人。", "dynasty": "清代", "author": "曹雪芹", "instruct": "七言绝句"}
{"title": "题画", "content": "落日青山影在沙，镜湖波净过荷花。云间树底参差屋，借问谁家是贺家？", "dynasty": "明代", "author": "高启", "instruct": "七言绝句"}
{"title": "醉后", "content": "煌煌东方星，奈此众客醉。初喧或忿争，中静杂嘲戏。淋漓身上衣，颠倒笔下字。人生如此少，酒贱且勤置。", "dynasty": "唐代", "author": "韩愈", "instruct": "五言律诗"}
{"title": "验漆", "content": "好漆清如镜，悬丝似钓钩。撼动虎斑色，打著有浮沤。", "dynasty": "宋代", "author": "赵蕃", "instruct": "五言绝句"}
{"title": "暮冬书怀呈友人（一作喻凫诗）", "content": "空为梁甫吟，谁竟是知音。风雪生寒夜，乡园来旧心。沧江孤棹迥，白阁一钟深。君子久忘我，此怀甘自沈。", "dynasty": "唐代", "author": "方干", "instruct": "五言律诗"}
{"title": "棋赌赋诗输刘起居（奂）", "content": "刻烛知无取，争先素未精。本图忘物我，何必计输赢。赌墅终规利，焚囊亦近名。不如相视笑，高咏两三声。", "dynasty": "唐代", "author": "徐铉", "instruct": "五言律诗"}
{"title": "谣", "content": "秋雁度兮芳草残，琴柱急兮江上寒。愿一见兮道我意，千里远兮长路难。", "dynasty": "南北朝", "author": "江淹", "instruct": "七言绝句"}
{"title": "怀归", "content": "侧身天地双蓬鬓，寄迹江湖一钓舟。今夜夜长长不寐，怀归欲上仲宣楼。", "dynasty": "明代", "author": "唐之淳", "instruct": "七言绝句"}
{"title": "凉夜有怀（自此后诗并未应举时作）", "content": "清风吹枕席，白露湿衣裳。好是相亲夜，漏迟天气凉。", "dynasty": "唐代", "author": "白居易", "instruct": "五言绝句"}
{"title": "小酌", "content": "白发萧然海上村，犹能草草置清樽。今年项里杨梅熟，绿李来禽不足言。", "dynasty": "宋代", "author": "陆游", "instruct": "七言绝句"}
{"title": "寄灵一上人（一作皇甫冉诗，一作郎士元诗）", "content": "高僧本姓竺，开士旧名林。一去春山里，千峰不可寻。新年芳草遍，终日白云深。欲徇微官去，悬知讶此心。", "dynasty": "唐代", "author": "刘长卿", "instruct": "五言律诗"}
{"title": "夜雨", "content": "烛花垂穗伴空斋，心事如灰入壮怀。老倦更阑惟熟睡，任他疏雨滴空阶。", "dynasty": "宋代", "author": "范成大", "instruct": "七言绝句"}
{"title": "和丘斯行牧牛颂", "content": "软草丰苗任满前，苍然觳觫卧寒烟。直饶牧得浑纯熟，痛处还应著一鞭。", "dynasty": "宋代", "author": "刘子翚", "instruct": "七言绝句"}
{"title": "题思远行业碑", "content": "虎溪虽小深似海，截断英雄富贵尘。却为渊明过溪笑，方知心自有高人。", "dynasty": "宋代", "author": "陈著", "instruct": "七言绝句"}
{"title": "春蔬", "content": "新春书剑滞江城，又见南蔬入旅羹。关心太昊祠前路，小甲连畦带雪晴。", "dynasty": "宋代", "author": "张耒", "instruct": "七言绝句"}
{"title": "杂咏", "content": "得过一日且一日，安知今吾非故吾。袖手明窗读周易，不辜香饭一斋盂。", "dynasty": "宋代", "author": "陆游", "instruct": "七言绝句"}
{"title": "春游", "content": "方舟冲破湖波绿，联骑蹋残花径红。七十年间人换尽，放翁依旧醉春风。", "dynasty": "宋代", "author": "陆游", "instruct": "七言绝句"}
{"title": "知非", "content": "名教自可乐，搢绅贵行道。何必学狂歌，深山对丰草。", "dynasty": "唐代", "author": "权德舆", "instruct": "五言绝句"}
{"title": "池萍", "content": "风標漫与万花殊，可有尘埃染得渠。把住琼枝相晤晤，只疑身在玉堂居。", "dynasty": "宋代", "author": "刘学箕", "instruct": "七言绝句"}
{"title": "彭门偶题", "content": "淮王西舍固非夫，柳恽偏州未是都。直到春秋诸列国，拥旄才子也应无。", "dynasty": "唐代", "author": "薛能", "instruct": "七言绝句"}
{"title": "暮春", "content": "辛夷海棠俱作尘，鮆鱼蓴菜亦尝新。一声布谷便无说，红药虽开不属春。", "dynasty": "宋代", "author": "陆游", "instruct": "七言绝句"}
{"title": "偶题", "content": "正是小春天，欲眠不得眠。方为诗思苦，又办酒家钱。", "dynasty": "明代", "author": "杨巍", "instruct": "五言绝句"}
{"title": "雁", "content": "楚岸花晴塞柳衰，年年南北去来期。江城日暮见飞处，旅馆月明闻过时。万里风霜休更恨，满川烟草且须疑。洞庭云水潇湘雨，好把寒更一一知。", "dynasty": "唐代", "author": "黄滔", "instruct": "七言律诗"}
{"title": "出自蓟北门行", "content": "蓟北连极塞，塞色昼冥冥。战地骸骨满，长时风雨腥。沙河留不定，春草冻难青。万户封侯者，何谋静虏庭。", "dynasty": "唐代", "author": "王贞白", "instruct": "五言律诗"}
{"title": "史德夫作渚云亭苏养直有诗余初未识苏次共韵", "content": "逢人但说逃禅晋，句里风烟带九秋。七字铿锵快先睹，梦魂竟下荻花洲。", "dynasty": "宋代", "author": "李弥逊", "instruct": "七言绝句"}
{"title": "偈", "content": "旋收黄叶烧青烟，竹榻和衣斗夜眠。粥后放参三下鼓，孰能更话祖师禅。", "dynasty": "宋代", "author": "释齐岳", "instruct": "七言绝句"}
{"title": "题画", "content": "青山一角夕阳衔，隔断喧嚣境不凡。有客空亭闲眺远，桃花春水送轻帆。", "dynasty": "清代", "author": "邵瑸", "instruct": "七言绝句"}
{"title": "午睡", "content": "暑日薰蒸睡思浓，黑甜真处世情空。那知一枕窗前梦，无限尘缘在眼中。", "dynasty": "宋代", "author": "廖行之", "instruct": "七言绝句"}
{"title": "奉和太府韦卿阁老左藏库中假山之作", "content": "春山仙掌百花开，九棘腰金有上才。忽向庭中摹峻极，如从洞里见昭回。小松已负干霄状，片石皆疑缩地来。都内今朝似方外，仍传丽曲寄云台。", "dynasty": "唐代", "author": "权德舆", "instruct": "七言律诗"}
{"title": "书怀", "content": "野性长便云水居，城中有屋不如无。悭时因记人来往，多少红尘污白须。", "dynasty": "元代", "author": "何失", "instruct": "七言绝句"}
{"title": "九叠", "content": "名见商书又见诗，畹兰难拟况江蓠。灵均苦要群芳聚，却怪骚中偶见遗。", "dynasty": "宋代", "author": "刘克庄", "instruct": "七言绝句"}
{"title": "自湘赴广道间杂咏·永州晓行", "content": "推枕月微明，登车才五更。啼破千山暝，枝禽三两声。", "dynasty": "宋代", "author": "李曾伯", "instruct": "五言绝句"}
{"title": "别后寄友生（一作崔鲁诗）", "content": "上马如飞鸟，飘然隔去尘。共看今夜月，独作异乡人。就养江南熟，移居井赋新。襄阳曾卜隐，应与孟家邻。", "dynasty": "唐代", "author": "张蠙", "instruct": "五言律诗"}
{"title": "清明", "content": "清明时节雨纷纷，路上行人欲断魂。借问酒家何处有，牧童遥指杏花村。", "dynasty": "唐代", "author": "杜牧", "instruct": "七言绝句"}
{"title": "舟中读元九诗", "content": "把君诗卷灯前读，诗尽灯残天未明。眼痛灭灯犹闇坐，逆风吹浪打船声。", "dynasty": "唐代", "author": "白居易", "instruct": "七言绝句"}
{"title": "西施", "content": "苧萝山下如花女，占得姑苏台上春。一笑不能忘敌国，五湖何处有功臣。", "dynasty": "唐代", "author": "崔道融", "instruct": "七言绝句"}
{"title": "又和", "content": "青女笼晴试小春，门前沙路净无尘。平洲水竹因依好，白鹭飞来不避人。", "dynasty": "宋代", "author": "洪咨夔", "instruct": "七言绝句"}
{"title": "扇", "content": "团扇经秋似败荷，丹青彷佛旧松萝。一时用舍非吾事，举世炎时奈尔何。", "dynasty": "宋代", "author": "苏轼", "instruct": "七言绝句"}
{"title": "下沱张西叔牡丹号奇品以诗寄花因用韵谢", "content": "天香吹落五云来，满眼浮花只浪开。国色不关朝得酒，妆台漫饮紫金杯。", "dynasty": "宋代", "author": "阳枋", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "江湖道四达，坎险横危机。一旦席上遇，惠大政岂非。", "dynasty": "宋代", "author": "包恢", "instruct": "五言绝句"}
{"title": "绿珠", "content": "大抵花颜最怕秋，南家歌歇北家愁。从来几许如君貌，不肯如君坠玉楼。", "dynasty": "唐代", "author": "汪遵", "instruct": "七言绝句"}
{"title": "十月奉教作", "content": "白藏初送节，玄律始迎冬。林枯黄叶尽，水耗绿池空。霜待临庭月，寒随入牖风。别有欢娱地，歌舞应丝桐。", "dynasty": "唐代", "author": "李峤", "instruct": "五言律诗"}
{"title": "龟堂偶题", "content": "文章何物求渠力，诗亦安能使汝穷？春水一池花百本，此生未易报天公。", "dynasty": "宋代", "author": "陆游", "instruct": "七言绝句"}
{"title": "绝句", "content": "霏微细雨不成泥，料峭轻寒透夹衣。处处园林皆有主，欲寻何地看春归？", "dynasty": "宋代", "author": "王雱", "instruct": "七言绝句"}
{"title": "竹枝歌", "content": "光浪砰雷蛇饮溪，阴崖天暗虎丘泥。万里中原那有此，怜君更过鬼门西。", "dynasty": "宋代", "author": "孙嵩", "instruct": "七言绝句"}
{"title": "山行", "content": "野花幽鸟几千般，头白山僧遍识难。世上游人无复见，一生唯向画图看。", "dynasty": "唐代", "author": "雍陶", "instruct": "七言绝句"}
{"title": "五夜", "content": "五夜入孤村，冒寒人语少。鸡鸣两三声，残月挂林表。", "dynasty": "清代", "author": "陈一策", "instruct": "五言绝句"}
{"title": "咏兰", "content": "一朵俄生几案光，尚如逸士气昂藏。秋风试与平章看，何似当时林下香。", "dynasty": "宋代", "author": "赵以夫", "instruct": "七言绝句"}
{"title": "晁升道将还盱江先以二诗见意", "content": "济世儒先道不贫，白袍古制搭乌巾。尘埃陌上无闲地，信是山林好著身。", "dynasty": "宋代", "author": "王洋", "instruct": "七言绝句"}
{"title": "钓台", "content": "羊裘偃蹇钓烟沙，不肯云台定等差。汉室了无尘土在，满江风月自芦花。", "dynasty": "宋代", "author": "方岳", "instruct": "七言绝句"}
{"title": "句", "content": "尽日不归花路晚，绿杨楼下醉如泥。月上西陵千里阔，渔舟夜火隔沙明。", "dynasty": "唐代", "author": "李侍御", "instruct": "七言绝句"}
{"title": "酬崔八早梅有赠兼示之作", "content": "知访寒梅过野塘，久留金勒为回肠。谢郎衣袖初翻雪，荀令熏炉更换香。何处拂胸资蝶粉，几时涂额藉蜂黄。维摩一室虽多病，亦要天花作道场。", "dynasty": "唐代", "author": "李商隐", "instruct": "七言律诗"}
{"title": "元白席上作（一作吕岩遇钟离先生作）", "content": "生在儒家遇太平，悬缨垂带布衣轻。谁能世路趋名利，臣事玉皇归上清。", "dynasty": "唐代", "author": "李升", "instruct": "七言绝句"}
{"title": "渔父", "content": "智士旁观当局迷，沧浪钓叟出陈诗。江头风怒掀渔屋，底事全家醉不知。", "dynasty": "宋代", "author": "曾极", "instruct": "七言绝句"}
{"title": "离家", "content": "八月初长夜，千山第一程。款颜唯有梦，怨泣却无声。祖席诸宾散，空郊匹马行。自怜非达识，局促为浮名。", "dynasty": "唐代", "author": "韩偓", "instruct": "五言律诗"}
{"title": "杂兴", "content": "寿年本偶尔，亦与富贵同；一日复一日，遂作八十翁。几杖称大耋，貂蝉号三公。信手忽成卢，孰为拙与工？", "dynasty": "宋代", "author": "陆游", "instruct": "五言律诗"}
{"title": "过九疑", "content": "行尽平冈十里间，好山迎我翠相环。九疑更在云深处，只恐天高不可攀。", "dynasty": "宋代", "author": "马大同", "instruct": "七言绝句"}
{"title": "庭草", "content": "一簇墙阴绿正繁，不依朱户傍雕栏。竹光苔色深相映，只许閒人静处看。", "dynasty": "宋代", "author": "姜特立", "instruct": "七言绝句"}
{"title": "诗", "content": "鸷鸟化为鸠。远窜江汉边。遭遇风云会。托身鸾凤间。天姿既否戾。受性又不闲。邂逅见逼迫。俛仰不得言。", "dynasty": "魏晋", "author": "王粲", "instruct": "五言律诗"}
{"title": "寄感山二诗僧", "content": "读君桑苇疎篱句，知得犹存用世心。拄杖借将来解虎，不须深卧白云深。", "dynasty": "宋代", "author": "姚勉", "instruct": "七言绝句"}
{"title": "览镜", "content": "霏霏日摇蕙，骚骚风洒莲。时芳固相夺，俗态岂恒坚。恍忽夜川里，蹉跎朝镜前。红颜与壮志，太息此流年。", "dynasty": "唐代", "author": "沈佺期", "instruct": "五言律诗"}
{"title": "倚楼", "content": "一声新雁一声秋，独向江楼倚莫愁。江上片云将雨去，却留残照管汀洲。", "dynasty": "宋代", "author": "陈郁", "instruct": "七言绝句"}
{"title": "扇画", "content": "远路归来已白头，丰厓犹似旧时秋。长藤短褐行吟处，不道山翁是故侯。", "dynasty": "明代", "author": "许相卿", "instruct": "七言绝句"}
{"title": "九里冈", "content": "荆门西上路坡陀，九里冈平松桧多。秋雨乍晴云乍敛，无边浓翠滴烟萝。", "dynasty": "清代", "author": "萧端澍", "instruct": "七言绝句"}
{"title": "秋日", "content": "六桥烟柳逐风忙，秋景萧条剧可伤。更有一番惆怅处，猿啼木落满山岗。", "dynasty": "清代", "author": "费墨娟", "instruct": "七言绝句"}
{"title": "悲喜吟", "content": "吴起初辞魏，张仪乍入秦。西河蒙惠久，南楚受欺频。", "dynasty": "宋代", "author": "邵雍", "instruct": "五言绝句"}
{"title": "答程教见和梅诗二绝", "content": "一段清冰浸月华，短篱疏竹是谁家。春光元不分吴蜀，惊见江南半树花。", "dynasty": "宋代", "author": "洪咨夔", "instruct": "七言绝句"}
{"title": "小车行", "content": "喜醉岂无千日酒，惜春远有四时花。小车行处人欢喜，满洛城中都似家。", "dynasty": "宋代", "author": "邵雍", "instruct": "七言绝句"}
{"title": "秋思", "content": "碧嶂猿啼夜，新秋雨霁天。谁人爱明月，露坐洞庭船。", "dynasty": "唐代", "author": "黄滔", "instruct": "五言绝句"}
{"title": "杂兴", "content": "桃李傍檐楹，无人赏春华。时情重不见，却忆菖蒲花。", "dynasty": "唐代", "author": "陆龟蒙", "instruct": "五言绝句"}
{"title": "句", "content": "后无关险无中士，大夜宜春狐昼舞。万户千门草绿深。芦叶卷吹红日暮。", "dynasty": "宋代", "author": "谌祜", "instruct": "七言绝句"}
{"title": "沟港", "content": "沟港重重柳，山坡处处梅。小舆穿麦过，狭径碍桑回。", "dynasty": "宋代", "author": "王安石", "instruct": "五言绝句"}
{"title": "杨柳", "content": "非绿非青曲雨尘，颠头倒尾乱江阴。金衣公子经过处，不辨其身只辨音。", "dynasty": "宋代", "author": "陈景沂", "instruct": "七言绝句"}
{"title": "早春", "content": "微雨夜来歇，江南春色回。本惊时不住，还恐老相催。人好千场醉，花无百日开。岂堪沧海畔，为客十年来。", "dynasty": "唐代", "author": "刘长卿", "instruct": "五言律诗"}
{"title": "偶述", "content": "农忻膏泽了春耕，客免深泥阻去程。日里放晴终夜雨，天公两下做人情。", "dynasty": "宋代", "author": "史弥宁", "instruct": "七言绝句"}
{"title": "策杖", "content": "山翁老病入腰膂，坐觉诸儿行步奔。暂出衡门须策杖，千回上树更堪论！", "dynasty": "宋代", "author": "陆游", "instruct": "七言绝句"}
{"title": "天涯", "content": "春日在天涯，天涯日又斜。莺啼如有泪，为湿最高花。", "dynasty": "唐代", "author": "李商隐", "instruct": "五言绝句"}
{"title": "偶题", "content": "平生事业诗千首，盖世声名黍一炊。护落中间偶成事，凉凉蹰蹰欲何为。", "dynasty": "宋代", "author": "姜特立", "instruct": "七言绝句"}
{"title": "遣怀", "content": "落魄江湖载酒行，楚腰纤细掌中轻。十年一觉扬州梦，赢得青楼薄幸名。", "dynasty": "唐代", "author": "杜牧", "instruct": "七言绝句"}
{"title": "即日", "content": "一岁林花即日休，江间亭下怅淹留。重吟细把真无奈，已落犹开未放愁。山色正来衔小苑，春阴只欲傍高楼。金鞍忽散银壶漏，更醉谁家白玉钩。", "dynasty": "唐代", "author": "李商隐", "instruct": "七言律诗"}
{"title": "后江行十绝", "content": "人生最好是归来，六月火云溶雪醅。散发晞风须一醉，月明携簟又凉台。", "dynasty": "宋代", "author": "岳珂", "instruct": "七言绝句"}
{"title": "梅花", "content": "香气恼人休不得，荒林月里夜相过。花应笑客有底急，客若不来花奈何。", "dynasty": "宋代", "author": "刘过", "instruct": "七言绝句"}
{"title": "八阵图", "content": "功盖三分国，名成八阵图。江流石不转，遗恨失吞吴。", "dynasty": "唐代", "author": "杜甫", "instruct": "五言绝句"}
{"title": "无题", "content": "江南有美人，别后长相忆。何以慰相思，赠汝好颜色。", "dynasty": "宋代", "author": "范仲淹", "instruct": "五言绝句"}
{"title": "卫明府寄枇杷叶以诗答", "content": "倾筐呈绿叶，重叠色何鲜。讵是秋风里，犹如晓露前。仙方当见重，消疾本应便。全胜甘蕉赠，空投谢氏篇。", "dynasty": "唐代", "author": "司空曙", "instruct": "五言律诗"}
{"title": "杂诗", "content": "近寒食雨草萋萋，著麦苗风柳映堤。等是有家归未得，杜鹃休向耳边啼。", "dynasty": "唐代", "author": "佚名", "instruct": "七言绝句"}
{"title": "春风", "content": "春风先发苑中梅，樱杏桃梨次第开。荠花榆荚深村里，亦道春风为我来。", "dynasty": "唐代", "author": "白居易", "instruct": "七言绝句"}
{"title": "夜半", "content": "夜半霜铺瓦，浑如水泼衾。炉红朝易起，衣重老难任。", "dynasty": "宋代", "author": "姜特立", "instruct": "五言绝句"}
{"title": "华山馆为国家营功德诗", "content": "沐芳祷灵岳。稽首恭上玄。帝昔祈万寿。臣今请亿年。丹方缄洞府。河清时一传。锦书飞云字。玉简黄金编。", "dynasty": "南北朝", "author": "沈约", "instruct": "五言律诗"}
{"title": "报载患脑炎戏作　", "content": "横眉岂夺蛾眉冶，不料仍违众女心。诅咒而今翻异样，无如臣脑故如冰。", "dynasty": "近代", "author": "鲁迅", "instruct": "七言绝句"}
{"title": "酒边", "content": "茶瓯才退酒杯来，酒兴浓时杯复杯。也须留取三分醒，要带明月清风回。", "dynasty": "宋代", "author": "陈著", "instruct": "七言绝句"}
{"title": "春雨", "content": "拥被听春雨，残灯一点春。吾儿归渐近，何处宿长亭？", "dynasty": "宋代", "author": "陆游", "instruct": "五言绝句"}
{"title": "蒋山开善寺（一作崔峒诗）", "content": "山殿秋云里，香烟出翠微。客寻朝磬至，僧背夕阳归。下界千门在，前朝万事非。看心兼送目，葭菼自依依。", "dynasty": "唐代", "author": "李嘉祐", "instruct": "五言律诗"}
{"title": "答句曲陶先生诗", "content": "终朝吐祥雾。薄晚孕奇烟。洞涧生芝草。重崖出醴泉。中有怀真士。被褐守冲玄。石户栖十金坛谒九仙。乘鹓方履汉。辔鹤上腾天。", "dynasty": "南北朝", "author": "范云", "instruct": "五言律诗"}
{"title": "宿州", "content": "狐鸣鬼啸夜茫茫，元是官军旧战场。土伯不能藏碧磷，三三两两照前冈。", "dynasty": "宋代", "author": "范成大", "instruct": "七言绝句"}
{"title": "对雨", "content": "莽莽天涯雨，江边独立时。不愁巴道路，恐湿汉旌旗。雪岭防秋急，绳桥战胜迟。西戎甥舅礼，未敢背恩私。", "dynasty": "唐代", "author": "杜甫", "instruct": "五言律诗"}
{"title": "哭麹山人（一作耿湋诗）", "content": "忆昔秋风起，君曾叹逐臣。何言芳草日，自作九泉人。", "dynasty": "唐代", "author": "司空曙", "instruct": "五言绝句"}
{"title": "客去", "content": "相对蒲团睡味长，主人与客两相忘。须臾客去主人觉，一半西窗无夕阳。", "dynasty": "宋代", "author": "陆游", "instruct": "七言绝句"}
{"title": "绝境", "content": "绝境非身事，流年但物华。水梳苔发直，风引蕙心斜。凡客从题凤，肤音未胜蛙。小船兼有桨，始与问渔家。", "dynasty": "唐代", "author": "罗隐", "instruct": "五言律诗"}
{"title": "楼居狂吟", "content": "诸方参遍一枯藤，苦节期传夜半灯。弘景登楼持棒喝，不容人上第三层。", "dynasty": "宋代", "author": "吴龙翰", "instruct": "七言绝句"}
{"title": "杨梅", "content": "红实缀青枝，烂漫照前坞。不及杏每时，林间有仙虎。", "dynasty": "宋代", "author": "陈景沂", "instruct": "五言绝句"}
{"title": "春晴", "content": "雪色寒分粉署光，午云稀薄漏微阳。百花无意争春媚，沾著春风各自香。", "dynasty": "明代", "author": "钟芳", "instruct": "七言绝句"}
{"title": "论诚", "content": "万事以诚立，不诚心不专。诚心非铁石，铁石被诚穿。", "dynasty": "宋代", "author": "郑侠", "instruct": "五言绝句"}
{"title": "即事", "content": "秃尾驴嘶小市门，侧蓬帆过古城村。此生感慨知何限？斗酒新丰不足论。", "dynasty": "宋代", "author": "陆游", "instruct": "七言绝句"}
{"title": "望秦川歌", "content": "阿瞒按舞长生殿，妃了洗妆端正楼。此去恰如巫峡梦，相望千里事悠悠。", "dynasty": "宋代", "author": "周麟之", "instruct": "七言绝句"}
{"title": "十二月十五夜", "content": "沉沉更鼓急，渐渐人声绝。吹灯窗更明，月照一天雪。", "dynasty": "清代", "author": "袁枚", "instruct": "五言绝句"}
{"title": "十三覃", "content": "倚树繁衣袖，流光向夕含。何人能到此，拨火共痴憨。", "dynasty": "明代", "author": "释函是", "instruct": "五言绝句"}
{"title": "读元白长庆二集诗", "content": "读遍元诗与白诗，一生少傅重微之。再三不晓渠何意，半是交情半是私。", "dynasty": "宋代", "author": "杨万里", "instruct": "七言绝句"}
{"title": "吟叙", "content": "历代兴亡亿万心，圣人观古贵知今。古今成败无多事，月殿花台幸一吟。", "dynasty": "唐代", "author": "周昙", "instruct": "七言绝句"}
{"title": "经丰城剑池诗", "content": "清池自湛澹。神剑久迁移。无复连星气。空余似月池。夹筱澄深渌。含风结细漪。唯有莲花蕚。还想匣中雌。", "dynasty": "南北朝", "author": "阴铿", "instruct": "五言律诗"}
{"title": "赠", "content": "东窗便种千竿竹，准拟清风六月凉。传语报恩圭长老，相烦去作竹街坊。", "dynasty": "宋代", "author": "张孝祥", "instruct": "七言绝句"}
{"title": "入城", "content": "杜鹃有底怨春啼，燕子无端贴水飞。不种自红仍自白，野酴醾压野蔷薇。", "dynasty": "宋代", "author": "杨万里", "instruct": "七言绝句"}
{"title": "虎溪", "content": "山阔青连海，溪长绿绕城。规模唐故郡，弦诵鲁诸生。", "dynasty": "宋代", "author": "林仲嘉", "instruct": "五言绝句"}
{"title": "忆光孝寺前看蕉花作", "content": "拜朔台前春色深，碧云江上几沉吟。霏红腻绿莲花女，抽尽芭蕉一卷心。", "dynasty": "明代", "author": "汤显祖", "instruct": "七言绝句"}
{"title": "饮席赠歌者贾翰卿", "content": "一曲淩波去，红莲礼白莲。江南谁得似？犹忆李龟年。", "dynasty": "清代", "author": "苏曼殊", "instruct": "五言绝句"}
{"title": "以嗜酒爱风竹卜居此林泉为韵作十小诗", "content": "朝吾一笭箵，夕吾一觳觫。诗肠其殷雷，此事底须卜。", "dynasty": "宋代", "author": "方岳", "instruct": "五言绝句"}
{"title": "郫县春日吟", "content": "后霜庭草芳犹茁，承露林花翠欲欹。体认乾元何处是，初春天气早晨时。", "dynasty": "宋代", "author": "吴泳", "instruct": "七言绝句"}
{"title": "夏夜", "content": "衡门客散静无哗，唧唧虫声透碧纱。消得夜凉清似水，雨余残月在荷花。", "dynasty": "清代", "author": "王德馨", "instruct": "七言绝句"}
{"title": "即事", "content": "片片飞花逐水流，伤春何处最多愁。红妆独倚阑干立，望尽征帆不下楼。", "dynasty": "明代", "author": "曾棨", "instruct": "七言绝句"}
{"title": "柳絮", "content": "无风才到地，有风还满空。缘渠偏似雪，莫近鬓毛生。", "dynasty": "唐代", "author": "雍裕之", "instruct": "五言绝句"}
{"title": "牧童", "content": "骑牛远远过前村，吹笛风斜隔垄闻。多少长安名利客，机关用尽不如君。", "dynasty": "宋代", "author": "黄庭坚", "instruct": "七言绝句"}
{"title": "羸卧", "content": "羸卧将如老景何，小园风月且婆娑。茶因春困论交密，酒为家贫作态多。马上元无听鸡句，原头那有饭牛歌？自怜远屏犹多事，卖药归来买钓蓑。", "dynasty": "宋代", "author": "陆游", "instruct": "七言律诗"}
{"title": "监郡吴殿丞惠以笔墨建茶各吟一绝谢之·墨", "content": "青晕时磨半砚云，更将书帖拂秋尘。衰羸自顾空多感，不是临池苦学人。", "dynasty": "宋代", "author": "林逋", "instruct": "七言绝句"}
{"title": "闻雁", "content": "蜻蜓浦中闻雁声，寒侵短褐客愁生。忽思大散关头路，雪压蒙毡夜下程。", "dynasty": "宋代", "author": "陆游", "instruct": "七言绝句"}
{"title": "漫述", "content": "百拙嫩营生计事，一贫方识丈夫心。箪瓢陋巷皆真乐，何用多藏郿坞金。", "dynasty": "宋代", "author": "黄庚", "instruct": "七言绝句"}
{"title": "绝句", "content": "野鸭飞无数，桃花湿满枝。竹舆鸣细雨，山客有新诗。", "dynasty": "宋代", "author": "陈与义", "instruct": "五言绝句"}
{"title": "早梅", "content": "天然根性异，万物尽难陪。自古承春早，严冬斗雪开。艳寒宜雨露，香冷隔尘埃。堪把依松竹，良涂一处栽。", "dynasty": "唐代", "author": "朱庆馀", "instruct": "五言律诗"}
{"title": "九日", "content": "年年羞见菊花开，十度悲秋上楚台。半岭残阳衔树落，一行斜雁向人来。行云永绝襄王梦，野水偏伤宋玉怀。丝管阑珊归客尽，黄昏独自咏诗回。", "dynasty": "唐代", "author": "李群玉", "instruct": "七言律诗"}
{"title": "春兴", "content": "著尽工夫是化工，不关春雨更春风。已拼腻粉涂双蝶，更费雌黄滴一蜂。", "dynasty": "宋代", "author": "杨万里", "instruct": "七言绝句"}
{"title": "夜饮", "content": "良宵公子宴兰堂，浓麝薰人兽吐香。云带金龙衔画烛，星罗银凤泻琼浆。满屏珠树开春景，一曲歌声绕翠梁。席上未知帘幕晓，青娥低语指东方。", "dynasty": "唐代", "author": "曹松", "instruct": "七言律诗"}
{"title": "秋怨", "content": "玉树起凉烟，凝情一叶前。别离伤晓镜，摇落思秋弦。汉垒关山月，胡笳塞北天。不知肠断梦，空绕几山川。", "dynasty": "唐代", "author": "柳中庸", "instruct": "五言律诗"}
{"title": "诗", "content": "都尉仙凫远，梁王驷马来。扇中纨素制，机上锦纹回。天子三章传，陈王七步才。缁衣久擅美，祖德信悠哉。", "dynasty": "唐代", "author": "李峤", "instruct": "五言律诗"}
{"title": "第一百九十七", "content": "关河霜雪清，故人亦流落。夷歌奉玉盘，悲君随燕雀。", "dynasty": "宋代", "author": "文天祥", "instruct": "五言绝句"}
{"title": "暮行河堤上", "content": "暮行河堤上，四顾不见人。衰草际黄云，感叹愁我神。夜归孤舟卧，展转空及晨。谋计竟何就，嗟嗟世与身。", "dynasty": "唐代", "author": "韩愈", "instruct": "五言律诗"}
{"title": "檥舟广津门外作", "content": "彩蝀桥西七日留，几回回首凤皇楼。如何一叶扁舟里，载得离人万斛愁。", "dynasty": "宋代", "author": "贺铸", "instruct": "七言绝句"}
{"title": "观吴兴俞君新之作画于瑞竹俞君索诗漫兴四绝", "content": "我无岩壑姿，空有山林想。看君落笔时，形滞心已往。", "dynasty": "宋代", "author": "赵蕃", "instruct": "五言绝句"}
{"title": "春暮", "content": "昨夜轻黄上柳枝，东风吹出一丝丝。明知春色留难住，不解流莺恰怨谁。", "dynasty": "清代", "author": "马子骧", "instruct": "七言绝句"}
{"title": "偶感", "content": "春来万木绿芳齐，多少游人听鸟啼。可惜城南红杏发，无人载酒上唐堤。", "dynasty": "清代", "author": "王余佑", "instruct": "七言绝句"}
{"title": "小山", "content": "昔人评画图，咫尺论万里。公家一拳石，意趣端如此。", "dynasty": "宋代", "author": "赵蕃", "instruct": "五言绝句"}
{"title": "山樊", "content": "只有江梅合是兄，水仙终似号夫人。季方政尔难为弟，每恨诗评未逼真。", "dynasty": "宋代", "author": "方岳", "instruct": "七言绝句"}
{"title": "公子行", "content": "闲从结客冶游时，忘却红楼薄暮期。醉上黄金堤上去，马鞭捎断绿杨丝。", "dynasty": "唐代", "author": "朱庆馀", "instruct": "七言绝句"}
{"title": "书壁", "content": "練衣蒲屦小纶巾，四壁清风一榻尘。谁谓先生贫到骨，百金新聘竹夫人。", "dynasty": "宋代", "author": "刘克庄", "instruct": "七言绝句"}
{"title": "继韩尚书春日舟行韵", "content": "河水拍堤清且涟，堤联南陌与东阡。浮家泛宅苕溪路，老却春光又一年。", "dynasty": "宋代", "author": "杨冠卿", "instruct": "七言绝句"}
{"title": "村乐", "content": "敲冰汲渌洪茶鼎，撼雪梯薪给地炉。圃有麦苗畦有菜，更於何地享膏腴。", "dynasty": "宋代", "author": "黄敏求", "instruct": "七言绝句"}
{"title": "对梅", "content": "秋水娟娟隔美人，江东日暮几重云。孤灯竹屋霜清夜，梦到梅花即见君。", "dynasty": "宋代", "author": "张道洽", "instruct": "七言绝句"}
{"title": "望秦川歌", "content": "长安回首战尘中，马背行吹一笛风。寄恨翻成谪仙怨，始知深负曲江公。", "dynasty": "宋代", "author": "周麟之", "instruct": "七言绝句"}
{"title": "送曹璩归越中旧隐诗", "content": "行尽潇湘万里馀，少逢知己忆吾庐。数间茅屋闲临水，一盏秋灯夜读书。地远何当随计吏，策成终自诣公车。剡中若问连州事，唯有千山画不如。", "dynasty": "唐代", "author": "刘禹锡", "instruct": "七言律诗"}
{"title": "有感", "content": "舟避银涛风满川，奇峰万叠墨云连。凫儿不解天将雨，犹上平沙傍母眠。", "dynasty": "清代", "author": "屠敬心", "instruct": "七言绝句"}
{"title": "四纹四时", "content": "冰盘莹静风帘阖，酪粉尝残日影曛。棱枕印红斜玉颊，碧衫揎袖整轻云。", "dynasty": "宋代", "author": "杨冠卿", "instruct": "七言绝句"}
{"title": "耕谷", "content": "屦痕不印步虚坛，欲事锄犁恐亦难。云子熟时还自饱，不知沆瀣与谁餐。", "dynasty": "宋代", "author": "释居简", "instruct": "七言绝句"}
{"title": "跋天台王仲言乞米诗", "content": "敢言缩项更长腰，黄独青精也绝苗。尚有囊中餐玉法，蓝田山里过明朝。", "dynasty": "宋代", "author": "杨万里", "instruct": "七言绝句"}
{"title": "干友人诗", "content": "昨夜阴风透胆寒，地炉无火酒瓶乾。男儿慷慨平生事，时复挑灯把剑看。", "dynasty": "宋代", "author": "高言", "instruct": "七言绝句"}
{"title": "忆事", "content": "夜深闲到戟门边，却绕行廊又独眠。明月满庭池水渌，桐花垂在翠帘前。", "dynasty": "唐代", "author": "元稹", "instruct": "七言绝句"}
{"title": "相和歌辞。铜雀台", "content": "强歌强舞竟难胜，花落花开泪满缯。只合当年伴君死，免教憔悴望西陵。", "dynasty": "唐代", "author": "罗隐", "instruct": "七言绝句"}
{"title": "秋思", "content": "苍颜莫怪少曾开，触目人情但可哀。死去肯为浮世恋？此身元自不应来。", "dynasty": "宋代", "author": "陆游", "instruct": "七言绝句"}
{"title": "素梅 五三", "content": "江北江南寒气重，雪花如席蔽天来。五更野叟敲门报，屋外老梅连夜开。", "dynasty": "元代", "author": "王冕", "instruct": "七言绝句"}
{"title": "次耒阳作", "content": "绕岳复沿湘，衡阳又耒阳。不堪思北客，从此入南荒。旦夕多猿狖，淹留少雪霜。因经杜公墓，惆怅学文章。", "dynasty": "唐代", "author": "齐己", "instruct": "五言律诗"}
{"title": "莺梭", "content": "掷柳迁乔太有情，交交时作弄机声。洛阳三月花如锦，多少工夫织得成。", "dynasty": "宋代", "author": "刘克庄", "instruct": "七言绝句"}
{"title": "生日吟", "content": "辛亥年，辛丑月，甲子日，甲戌辰。日辰同甲，年月同辛。吾于此际，生而为人。", "dynasty": "宋代", "author": "邵雍", "instruct": "七言绝句"}
{"title": "陋巷", "content": "坠叶如花欲满沟，破篱荒井一蝉幽。亦知希骥无希者，作么令人强转头。", "dynasty": "唐代", "author": "贯休", "instruct": "七言绝句"}
{"title": "题月矶诗藁", "content": "古苔矶上立，钓为月明垂。夜半清歌起，无鱼钓得诗。", "dynasty": "宋代", "author": "姚勉", "instruct": "五言绝句"}
{"title": "出山", "content": "白雾花烟昼不分，竹风梢雨乱纷纷。杖藜来往成何事，添我胸中一壑云。", "dynasty": "宋代", "author": "李弥逊", "instruct": "七言绝句"}
{"title": "晓", "content": "晓风摇五两，残月映石壁。稍稍曙光开，片帆在空碧。", "dynasty": "唐代", "author": "权德舆", "instruct": "五言绝句"}
{"title": "相和歌辞。江南曲", "content": "郎船安两桨，侬舸动双桡。扫黛开宫额，裁裙约楚腰。乖期方积思，临醉欲拼娇。莫以采菱唱，欲羡秦台箫。", "dynasty": "唐代", "author": "李商隐", "instruct": "五言律诗"}
{"title": "珠", "content": "灿烂金舆侧，玲珑玉殿隈。昆池明月满，合浦夜光回。彩逐灵蛇转，形随舞凤来。甘泉宫起罢，花媚望风台。", "dynasty": "唐代", "author": "李峤", "instruct": "五言律诗"}
{"title": "晚春", "content": "书幌泠泠子夜风，杜鹃啼月小墙东。江南词客惜春老，清晓披衣拾堕红。", "dynasty": "宋代", "author": "刘克庄", "instruct": "七言绝句"}
{"title": "寺楼月夜醉中戏作", "content": "水精盏映碧琳腴，月下泠泠看似无。此酒定从何处得，判知不是文君垆。", "dynasty": "宋代", "author": "陆游", "instruct": "七言绝句"}
{"title": "水亭", "content": "水亭不受俗尘侵，葛帐筠床弄素琴。一片风光谁画得：红蜻蜓点绿荷心。", "dynasty": "宋代", "author": "陆游", "instruct": "七言绝句"}
{"title": "春望", "content": "莫问华簪发已斑，归心满目是青山。独上层城倚危槛，柳营春尽马嘶闲。", "dynasty": "唐代", "author": "羊士谔", "instruct": "七言绝句"}
{"title": "折杨柳枝歌", "content": "门前一株枣，岁岁不知老。阿婆不嫁女，那得孙儿抱。", "dynasty": "隋代", "author": "佚名", "instruct": "五言绝句"}
{"title": "落叶", "content": "万瓦清霜伴月明，卧听残漏若为情。无端木叶萧萧下，更与愁人作雨声。", "dynasty": "宋代", "author": "陆游", "instruct": "七言绝句"}
{"title": "早春", "content": "客里匆匆二月春，梅花开后柳争新。西湖不待清明到，早有寻芳拾翠人。", "dynasty": "宋代", "author": "俞桂", "instruct": "七言绝句"}
{"title": "早起", "content": "回灯正衣裳，出户星未稀。堂前候姑起，环珮生晨辉。暗池光幂zx，密树花葳蕤。九城钟漏绝，遥听直郎归。", "dynasty": "唐代", "author": "王建", "instruct": "五言律诗"}
{"title": "垂柳", "content": "门前垂柳正依依，更被东风来往吹。忘了自家今已老，却疑身是少年时。", "dynasty": "宋代", "author": "邵雍", "instruct": "七言绝句"}
{"title": "麝香", "content": "山麝逃风远谷藏，一山行过四山香。脐堂自养千钧弩，枉怨虞人鼻孔长。", "dynasty": "金朝", "author": "秦略", "instruct": "七言绝句"}
{"title": "律师", "content": "薝卜花红径草青，雪肤冰骨步轻轻。今朝暂到焚香处，只恐床前有虱声。", "dynasty": "唐代", "author": "贯休", "instruct": "七言绝句"}
{"title": "凉国惠康公主挽歌", "content": "玉立分尧绪，笄年下相门。早加于氏对，偏占馆陶恩。泪有潜成血，香无却返魂。共知何驸马，垂白抱天孙。", "dynasty": "唐代", "author": "窦常", "instruct": "五言律诗"}
{"title": "林卧", "content": "偶得鱼鸟趣，复兹水木凉。远峰带雨色，落日摇川光。臼中西山药，袖里淮南方。唯爱隐几时，独游无何乡。", "dynasty": "唐代", "author": "岑参", "instruct": "五言律诗"}
{"title": "游山", "content": "洞门穿瀑布，尘世岂能通。曾有游山客，来逢采药翁。异花寻复失，幽径蹑还穷。拟作经宵计，风雷立满空。", "dynasty": "唐代", "author": "黄滔", "instruct": "五言律诗"}
{"title": "忆父", "content": "小楼雨过灿虹霓，晓镜慵收晏启闺。愁倚窗棂苦吟望，白云遥在陕城西。", "dynasty": "清代", "author": "蔡桓", "instruct": "七言绝句"}
{"title": "客至", "content": "得路逢津更俊才，可怜鞍马照春来。残花几日小斋闭，大笑一声幽抱开。袖拂碧溪寒缭绕，冠欹红树晚徘徊。相逢少别更堪恨，何必秋风江上台。", "dynasty": "唐代", "author": "许浑", "instruct": "七言律诗"}
{"title": "从军行", "content": "海畔风吹冻泥裂，枯桐叶落枝梢折。横笛闻声不见人，红旗直上天山雪。", "dynasty": "唐代", "author": "陈羽", "instruct": "七言绝句"}
{"title": "咏葵", "content": "纤草无人爱绿葵，一生私意竟谁知。须防白日倾心处，自是中园卫足时。", "dynasty": "宋代", "author": "宋祁", "instruct": "七言绝句"}
{"title": "答高博士诗", "content": "北窗凉夏首。幽居多卉木。飞蜨弄晚花。清池映疏竹。为宴得快性。安闲聊鼓腹。将子厌嚣尘。就予开耳目。", "dynasty": "南北朝", "author": "何逊", "instruct": "五言律诗"}
{"title": "杏花", "content": "粉薄红轻掩敛羞，花中占断得风流。软非因醉都无力，凝不成歌亦自愁。独照影时临水畔，最含情处出墙头。裴回尽日难成别，更待黄昏对酒楼。", "dynasty": "唐代", "author": "吴融", "instruct": "七言律诗"}
{"title": "鹰", "content": "害物伤生性岂驯，且宜笼罩待知人。惟擒燕雀啖腥血，却笑鸾皇啄翠筠。狡兔穴多非尔识，鸣鸠脰短罚君身。豪门不读诗书者，走马平原放玩频。", "dynasty": "唐代", "author": "徐夤", "instruct": "七言律诗"}
{"title": "暑夜", "content": "水亭相对已黄昏，静数飞萤过小园。窗下孤灯自明灭，无陶独自懒扃门。", "dynasty": "宋代", "author": "朱淑真", "instruct": "七言绝句"}
{"title": "诗", "content": "初春含寒气。阳气匿其晖。灰风从天起。砂石纵横飞。", "dynasty": "魏晋", "author": "刘桢", "instruct": "五言绝句"}
{"title": "星溪书院作", "content": "茅斋雨过竹鸡啼，溪水涵空树影低。爱煞夜廓风色静，澄潭冷浸碧玻璃。", "dynasty": "宋代", "author": "吴球", "instruct": "七言绝句"}
{"title": "北户", "content": "晓开北户得新晴，木末犹横一两星。满地绿苔看不见，细花如雪落冬青。", "dynasty": "宋代", "author": "赵师秀", "instruct": "七言绝句"}
{"title": "入竦溪诗", "content": "平明发风穴，投宿憩雪巘。初时当薄木，迄今草已搴。", "dynasty": "南北朝", "author": "谢灵运", "instruct": "五言绝句"}
{"title": "瑞鹧鸪（小孙周C95B席上作）", "content": "榴花庭院戏氍毹。水剪双眸画不如。莫恨未能通瑟僴，只今先已辩之无。虎睛浅缀新花帽，龙脑浓熏小绣襦。乃祖未须贻厥力，及时须读五车书。", "dynasty": "宋代", "author": "葛立方", "instruct": "七言律诗"}
{"title": "新霁", "content": "纤云四卷碧天遥，雾散江清冻未消。万树梅花香似海，因风吹送过溪桥。", "dynasty": "清代", "author": "郭庆藩", "instruct": "七言绝句"}
{"title": "冰壶", "content": "一泓虽浅清，长时自甘冷。可怜病渴人，临深垂短绠。", "dynasty": "宋代", "author": "徐冲渊", "instruct": "五言绝句"}
{"title": "听琴", "content": "声出五音表，弹超十指中。鸟啼花落处，曲罢对春风。", "dynasty": "宋代", "author": "白玉蟾", "instruct": "五言绝句"}
{"title": "斜径", "content": "斜径偶通南埭路，数家遥对北山岑。草头蛱蝶黄花晚，菱角蜻蜓翠蔓深。", "dynasty": "宋代", "author": "王安石", "instruct": "七言绝句"}
{"title": "洛阳春吟", "content": "用尽四时周一岁，唯春能见好花开。十千买酒未为贵，既去红芳岂再来。", "dynasty": "宋代", "author": "邵雍", "instruct": "七言绝句"}
{"title": "夜饮", "content": "长风吹月过江来，照我华堂在手杯。莫管阴晴圆缺事，尽欢三万六千回。", "dynasty": "清代", "author": "黄遵宪", "instruct": "七言绝句"}
{"title": "浯溪", "content": "苍崖古刹夹清泉，中有元郎几百年。策杖摩挲看不足，壮怀惆怅大江边。", "dynasty": "宋代", "author": "廖应瑞", "instruct": "七言绝句"}
{"title": "因见父老云东湖九百九十顷七十二溪故有是作", "content": "东湖九百九十顷，七十二溪攒翠波。乞我扁舟任飘泊，却敲明月叫渔歌。", "dynasty": "宋代", "author": "史浩", "instruct": "七言绝句"}
{"title": "遣兴", "content": "果窥丹灶鹤，莫羡白头翁。日月仙壶外，筋骸药臼中。云归无定所，鸟迹不留空。何必劳方寸，岖崎问远公。", "dynasty": "唐代", "author": "李敬方", "instruct": "五言律诗"}
{"title": "壬辰", "content": "一死经霜决，三年系铁留。赭衣何日脱，执笔不胜愁。", "dynasty": "清代", "author": "唐赞衮", "instruct": "五言绝句"}
{"title": "杂歌谣辞。挟瑟歌", "content": "挟瑟为君抚，君嫌声太古。寥寥倚浪丝，eP々沉湘语。赖有秋风知，清泠吹玉柱。", "dynasty": "唐代", "author": "陆龟蒙", "instruct": "七言绝句"}
{"title": "绝句", "content": "窗晴雨淋沥，花空春寂寞。梦回人不见，愁重酒消索。", "dynasty": "宋代", "author": "陈著", "instruct": "五言绝句"}
{"title": "山行", "content": "曲波岸岸浮清屿，绿树村村间野花。一望川原春冉冉，断霞残照落栖鸦。", "dynasty": "宋代", "author": "卫宗武", "instruct": "七言绝句"}
{"title": "出关", "content": "马嘶烟岸柳阴斜，东去关山路转赊。到处因循缘嗜酒，一生惆怅为判花。危时只合身无著，白日那堪事有涯。正是灞陵春酬绿，仲宣何事独辞家。", "dynasty": "唐代", "author": "韦庄", "instruct": "七言律诗"}
{"title": "偶成", "content": "乱寻花木傍山栽，虽有此门未必开。过眼利名休挽我，年来心地已如灰。", "dynasty": "宋代", "author": "郑刚中", "instruct": "七言绝句"}
{"title": "蜡烛", "content": "未夜身先卧，不春花巳开。泣残双泪雨，愁得寸心灰。", "dynasty": "宋代", "author": "杨万里", "instruct": "五言绝句"}
{"title": "偈", "content": "本自深山卧白云，偶然来此寄闲身。莫来问我禅兼道，我是吃饭屙屎人。", "dynasty": "宋代", "author": "释净昙", "instruct": "七言绝句"}
{"title": "会稽览古诗 其七 虞国墅", "content": "山列翠屏围碧落，水流鸣管绕平田。郗家池馆萝芜后，金谷形容自渺然。", "dynasty": "宋代", "author": "华镇", "instruct": "七言绝句"}
{"title": "芭蕉", "content": "炎蒸谁解换清凉，扇扇摇摇上竹窗。准拟小轩添睡美，梦成风雨夜翻江。", "dynasty": "宋代", "author": "曾协", "instruct": "七言绝句"}
{"title": "相国陇西公南征，能以留务独宿府城作", "content": "吾君贤相事南征，独宿军厨负请缨。灯室卧孤如怨别，月阶簪草似临行。高墉撼铎思巴栈，老木嗥风念野营。殊忆好僧招不及，夜来仓卒锁严城。", "dynasty": "唐代", "author": "薛能", "instruct": "七言律诗"}
{"title": "客恨", "content": "古原南北旧萧疏，高木风多小雪馀。半夜病吟人寝后，百年闲事酒醒初。频招兄弟同佳节，已有兵戈隔远书。肥马王孙定相笑，不知岐路厌樵渔。", "dynasty": "唐代", "author": "李昌符", "instruct": "七言律诗"}
{"title": "读退之李花诗", "content": "近红暮看失燕支，远白宵明雪色奇。花不见桃惟见李，一生不晓退之诗。", "dynasty": "宋代", "author": "杨万里", "instruct": "七言绝句"}
{"title": "渔歌子 舟中晚眺", "content": "高柳荫浓罩绿溪。轻舟摇过小桥西。波潋滟，影迷离。斜阳几树晚鸦栖。", "dynasty": "清代", "author": "恽珠", "instruct": "七言绝句"}
{"title": "鹭", "content": "银潢河限鹊查查，看得桥成度宝车。如许风标无用处，年年分占水葓花。", "dynasty": "宋代", "author": "潘柽", "instruct": "七言绝句"}
{"title": "前汉门。又吟", "content": "铜马朱眉满四方，总缘居摄乱天常。因君多少布衣士，不是公卿即帝王。", "dynasty": "唐代", "author": "周昙", "instruct": "七言绝句"}
{"title": "园中偶题", "content": "春深无处不春风，数树桃花乃尔红！莺蝶纷纷自常事，不应也著白头翁。", "dynasty": "宋代", "author": "陆游", "instruct": "七言绝句"}
{"title": "湖上", "content": "五行撩我到钱塘，花底题诗句亦香。莫惜高吟三十韵，敢烦诗伯为平章。", "dynasty": "宋代", "author": "刘过", "instruct": "七言绝句"}
{"title": "春晓", "content": "半欲天明半未明，醉闻花气睡闻莺。猧儿撼起钟声动，二十年前晓寺情。", "dynasty": "唐代", "author": "元稹", "instruct": "七言绝句"}
{"title": "咏画屏风诗 九", "content": "徘徊出桂苑。徙倚就花林。下桥先劝酒。跂石始调琴。蒲低犹抱节。竹短未空心。绝爱猿声近。唯怜花径深。", "dynasty": "南北朝", "author": "庾信", "instruct": "五言律诗"}
{"title": "踏歌行", "content": "香尘和露踏成泥，花下风寒鬓脚低。夜静高楼有人听，起头一句唱教齐。", "dynasty": "明代", "author": "高启", "instruct": "七言绝句"}
{"title": "示僧", "content": "杀尽江南百万兵，腰间宝剑血犹腥！老僧不识英雄汉，只管哓哓问姓名。", "dynasty": "明代", "author": "朱元璋", "instruct": "七言绝句"}
{"title": "石池", "content": "通竹引泉脉，泓澄深石盆。惊鱼翻藻叶，浴鸟上松根。残月留山影，高风耗水痕。谁家洗秋药，来往自开门。", "dynasty": "唐代", "author": "杜牧", "instruct": "五言律诗"}
{"title": "至鄂期年以饟事不给於诗己亥夏五廿有八日始", "content": "宵声传柝重城闭，晓漏迷钟古寺荒。仰看繁星垂四野，不知身世变炎凉。", "dynasty": "宋代", "author": "岳珂", "instruct": "七言绝句"}
{"title": "嫦娥", "content": "月宫清冷桂团团，岁岁花开只自攀。共在人间说天上，不知天上忆人间。", "dynasty": "明代", "author": "边贡", "instruct": "七言绝句"}
{"title": "春江", "content": "炎凉昏晓苦推迁，不觉忠州已二年。闭阁只听朝暮鼓，上楼空望往来船。莺声诱引来花下，草色句留坐水边。唯有春江看未厌，萦砂绕石渌潺湲。", "dynasty": "唐代", "author": "白居易", "instruct": "七言律诗"}
{"title": "鹳", "content": "毛羽人将鹤品流，斜阳高处自迟留。人言杀尔三年旱，应是巢成更不忧。", "dynasty": "宋代", "author": "王令", "instruct": "七言绝句"}
{"title": "石桥", "content": "法身遍满三千界，影现天台水石间。我欲直从心地见，来看磊磈听淙潺。", "dynasty": "宋代", "author": "赵汝愚", "instruct": "七言绝句"}
{"title": "第一百八十九", "content": "天地有逆顺，惘然难久留。当歌欲一放，河汉声西流。", "dynasty": "宋代", "author": "文天祥", "instruct": "五言绝句"}
{"title": "翛", "content": "翛然三月闭柴荆，绿叶阴阴忽满城。自是老年游兴少，春风何处不堪行。", "dynasty": "宋代", "author": "王安石", "instruct": "七言绝句"}
{"title": "送李五", "content": "玉盌金罍倾送君，江西日入起黄云。扁舟乘月暂来去，谁道沧浪吴楚分。", "dynasty": "唐代", "author": "王昌龄", "instruct": "七言绝句"}
{"title": "夜坐", "content": "雨细愁难洗，风寒夜未眠。坐听更数转，烧烬博山烟。", "dynasty": "清代", "author": "钱淑生", "instruct": "五言绝句"}
{"title": "凯歌", "content": "先取巴塘向北行，军威直到藏王城。雪山回首低如屋，喜见荒原春草生。", "dynasty": "清代", "author": "张鹏翮", "instruct": "七言绝句"}
{"title": "登石壁禅师水阁有作", "content": "石壁早闻僧说好，今来偏与我相宜。有山有水堪吟处，无雨无风见景时。渔父晚船分浦钓，牧童寒笛倚牛吹。画人画得从他画，六幅应输八句诗。", "dynasty": "唐代", "author": "杜荀鹤", "instruct": "七言律诗"}
{"title": "苏柑", "content": "橘里争棋叟，壶中卖药公。苏柑肥似瓠，盛不得樗翁。", "dynasty": "宋代", "author": "刘克庄", "instruct": "五言绝句"}
{"title": "重游梵行院", "content": "晓渡南冈五里松，精庐未见已闻钟。门前拂地垂杨柳，扫净秋来过马踪。", "dynasty": "宋代", "author": "贺铸", "instruct": "七言绝句"}
{"title": "落花", "content": "边理枝头花正开，妒花风雨便相催。愿教青帝常为主，莫遣纷纷点翠台。", "dynasty": "宋代", "author": "朱淑真", "instruct": "七言绝句"}
{"title": "望秦川歌", "content": "雨声鸣栈不堪听，尽日穿云上杳冥。羯鼓催花浑不记，曲中空唱雨霖铃。", "dynasty": "宋代", "author": "周麟之", "instruct": "七言绝句"}
{"title": "水斋", "content": "多病欣依有道邦，南塘宴起想秋江。卷帘飞燕还拂水，开户暗虫犹打窗。更阅前题已披卷，仍斟昨夜未开缸。谁人为报故交道，莫惜鲤鱼时一双。", "dynasty": "唐代", "author": "李商隐", "instruct": "七言律诗"}
{"title": "剑池", "content": "雨壁烟崖翠藓长，经泓冷浸斗牛光。独怜有水清无底，不洗花池粉腻香。", "dynasty": "宋代", "author": "施枢", "instruct": "七言绝句"}
{"title": "独酌成诗", "content": "灯花何太喜，酒绿正相亲。醉里从为客，诗成觉有神。兵戈犹在眼，儒术岂谋身。共被微官缚，低头愧野人。", "dynasty": "唐代", "author": "杜甫", "instruct": "五言律诗"}
{"title": "苦乐", "content": "人生苦乐与俱生，不问侯王及庶氓。万事随缘安乐法，莫求好处一边行。", "dynasty": "宋代", "author": "姜特立", "instruct": "七言绝句"}
{"title": "附：轩诗", "content": "佳人去千载，溪山久寂寞。野水浮白烟，岩花自开落。猿鸟旧清音，风月闲楼阁。无语立斜阳，幽情入天幕。", "dynasty": "唐代", "author": "王轩", "instruct": "五言律诗"}
{"title": "杭州", "content": "谁把杭州曲子讴，荷花十里桂三秋。那知卉木无情物，牵动长江万里愁。", "dynasty": "宋代", "author": "谢驿", "instruct": "七言绝句"}
{"title": "少仪", "content": "昨日登班缀柏台，更惭起草属微才。锦窠不是寻常锦，兼向丘迟夺得来。", "dynasty": "唐代", "author": "司空图", "instruct": "七言绝句"}
{"title": "万事", "content": "万事黄粱欲熟时，世间谈笑漫追随。鸡虫得失何须算，鹏鶡逍遥各自知。", "dynasty": "宋代", "author": "王安石", "instruct": "七言绝句"}
{"title": "送僧", "content": "老忆游方日，天涯锡独摇。凌晨从北固，冲雪向南朝。鬓发泉边剃，香灯树下烧。双峰诸道友，夏满有书招。", "dynasty": "唐代", "author": "齐己", "instruct": "五言律诗"}
{"title": "八拍蛮", "content": "孔雀尾拖金线长，怕人飞起入丁香。越女沙头争拾翠，相呼归去背斜阳。", "dynasty": "唐代", "author": "孙光宪", "instruct": "七言绝句"}
{"title": "漫述", "content": "眼前万事等一梦，世上几人能百年。千古英雄今已矣，北邙荒冢草芊芊。", "dynasty": "宋代", "author": "黄庚", "instruct": "七言绝句"}
{"title": "竹枝", "content": "城西门外滟预堆，年年波浪不能摧。懊恼人心不如石，少时东去复西来。", "dynasty": "唐代", "author": "刘禹锡", "instruct": "七言绝句"}
{"title": "小桃", "content": "雪里花开人未知，摘来相顾共惊疑。便当索酒花前醉，初见今年第一枝。", "dynasty": "宋代", "author": "欧阳修", "instruct": "七言绝句"}
{"title": "祝鹊", "content": "神鹊神鹊好言语，行人早回多利赂。我今庭中栽好树，与汝作巢当报汝。", "dynasty": "唐代", "author": "王建", "instruct": "七言绝句"}
{"title": "画虎", "content": "虎为百兽尊，罔敢触其怒。惟有父子情，一步一回顾。", "dynasty": "明代", "author": "汪广洋", "instruct": "五言绝句"}
{"title": "自遣", "content": "未上亨衢独醉吟，赋成无处博黄金。家人莫问张仪舌，国士须知豫让心。照乘始堪沽善价，阳春争忍混凡音。鹍鹏鳞翼途程在，九万风云海浪深。", "dynasty": "唐代", "author": "刘兼", "instruct": "七言律诗"}
{"title": "折杨柳歌", "content": "美酒白玉壶，高树白头乌。壶空乌不去，弹尽大秦珠。", "dynasty": "清代", "author": "邹祗谟", "instruct": "五言绝句"}
{"title": "游三寺回呈上府主严司空时因寻寺…故以诗自诮尔", "content": "谢公恣纵颠狂掾，触处闲行许自由。举板支颐对山色，当筵吹帽落台头。贪缘稽首他方佛，无暇精心满县囚。莫责寻常吐茵吏，书囊赤白报君侯。", "dynasty": "唐代", "author": "元稹", "instruct": "七言律诗"}
{"title": "退栖", "content": "宦游萧索为无能，移住中条最上层。得剑乍如添健仆，亡书久似失良朋。燕昭不是空怜马，支遁何妨亦爱鹰。自此致身绳检外，肯教世路日兢兢。", "dynasty": "唐代", "author": "司空图", "instruct": "七言律诗"}
{"title": "过九疑", "content": "何侯拔宅登仙去，虞帝因山行庙基。人物由来相代谢，不知陵谷几迁移。", "dynasty": "宋代", "author": "马大同", "instruct": "七言绝句"}
{"title": "楼步", "content": "人家簇簇晓烟青，湖上船归渔市腥。细雨如丝山色暝，一杯浊酒慰飘零。", "dynasty": "宋代", "author": "赵蕃", "instruct": "七言绝句"}
{"title": "灵泉", "content": "泉螭无语笑经过，欲拊茕鳏奈拙何。孤奉明恩虽出岭，欢颜终少汗颜多。", "dynasty": "宋代", "author": "范成大", "instruct": "七言绝句"}
{"title": "秋怀", "content": "晚醒归舟是早秋，水光云影两悠悠。西风不管梧桐怨，一叶吹来一叶愁。", "dynasty": "宋代", "author": "俞桂", "instruct": "七言绝句"}
{"title": "九日", "content": "黄菊萧疏放，重阳风雨哀。登高何处是，白雁故飞来。", "dynasty": "清代", "author": "葛宜", "instruct": "五言绝句"}
{"title": "齐雩祭歌 黄帝 一", "content": "禀火自高明。毓金挺刚克。凉燠资成化。羣芳载厚德。", "dynasty": "南北朝", "author": "谢朓", "instruct": "五言绝句"}
{"title": "次韵何子应留诗为别", "content": "追攀笔墨幸同时，苏季如今不愿师。自托柳州曾指授，年来稍稍许言诗。", "dynasty": "宋代", "author": "王灼", "instruct": "七言绝句"}
{"title": "鹊", "content": "才见离巢羽翼开，尽能轻飏出尘埃。人间树好纷纷占，天上桥成草草回。几度送风临玉户，一时传喜到妆台。若教颜色如霜雪，应与清平作瑞来。", "dynasty": "唐代", "author": "韩溉", "instruct": "七言律诗"}
{"title": "春阴", "content": "点滴檐声湿径云，翻阶红叶带啼痕。可邻花片都零落，雨露虽多不是恩。", "dynasty": "宋代", "author": "黄庚", "instruct": "七言绝句"}
{"title": "自题", "content": "禅外求诗妙，年来鬓已秋。未尝将一字，容易谒诸侯。挂梦山皆远，题名石尽幽。敢言梁太子，傍采碧云流。", "dynasty": "唐代", "author": "齐己", "instruct": "五言律诗"}
{"title": "闲说", "content": "桃花百叶不成春，鹤寿千年也未神。秦陇州缘鹦鹉贵，王侯家为牡丹贫。歌头舞遍回回别，鬓样眉心日日新。鼓动六街骑马出，相逢总是学狂人。", "dynasty": "唐代", "author": "王建", "instruct": "七言律诗"}
{"title": "峡州", "content": "自昔夷陵争战地，时平不复问干戈。三游洞里寻遗迹，至喜亭前足雅歌。", "dynasty": "宋代", "author": "洪迈", "instruct": "七言绝句"}
{"title": "梳头看可正平诗有\"寄养直时未祝发＂等篇，", "content": "老子平生汤饼肠，客间汤饼亦何尝。怪来今晚加餐饭，一味庐山笋蕨香。", "dynasty": "宋代", "author": "杨万里", "instruct": "七言绝句"}
{"title": "樱桃", "content": "火齐宝璎珞，垂于绿茧丝。幽禽都未觉，和露折新枝。", "dynasty": "宋代", "author": "范成大", "instruct": "五言绝句"}
{"title": "春雪", "content": "飞雪带春风，徘徊乱绕空。君看似花处，偏在洛城中。", "dynasty": "唐代", "author": "刘方平", "instruct": "五言绝句"}
{"title": "危语", "content": "被病独行逢乳虎，狂风骇浪失棹橹。举人看榜闻晓鼓，孱夫孽子遇妒母。", "dynasty": "唐代", "author": "权德舆", "instruct": "七言绝句"}
{"title": "拜年", "content": "不求见面惟通谒，名纸朝来满敝庐。我亦随人投数纸，世情嫌简不嫌虚。", "dynasty": "明代", "author": "文征明", "instruct": "七言绝句"}
{"title": "失题", "content": "八旗赤子钱流地，遍野黄洪浪拍天。择取狂诗和铁笛，憾无灵药逐飞仙。", "dynasty": "当代", "author": "何永沂", "instruct": "七言绝句"}
{"title": "馆头", "content": "雨雪萧萧驿堠长，不堪流潦入车箱。抚州城外黄泥路，即是人间小太行。", "dynasty": "宋代", "author": "刘克庄", "instruct": "七言绝句"}
{"title": "池", "content": "彩棹浮太液，清觞醉习家。诗情对明月，云曲拂流霞。烟散龙形净，波含凤影斜。安仁动秋兴，鱼鸟思空赊。", "dynasty": "唐代", "author": "李峤", "instruct": "五言律诗"}
{"title": "早起", "content": "檐前鸣玉响丁东，清梦初回鹤帐中。早起井梧飘一叶，方知昨夜是秋风。", "dynasty": "宋代", "author": "施枢", "instruct": "七言绝句"}
{"title": "村夜", "content": "萧萧风色暮，江头人不行。村舂雨外急，邻火夜深明。胡羯何多难，渔樵寄此生。中原有兄弟，万里正含情。", "dynasty": "唐代", "author": "杜甫", "instruct": "五言律诗"}
{"title": "齐安", "content": "寂寞东坡对竹楼，两公陈迹是前修。津亭倚柁还商子，雪后独为江上游。", "dynasty": "宋代", "author": "杨冠卿", "instruct": "七言绝句"}
{"title": "题画", "content": "楚江秋净水沄沄，江上青山多白云。手把蘋花却惆怅，无人作伴赛湘君。", "dynasty": "明代", "author": "沈周", "instruct": "七言绝句"}
{"title": "晚归", "content": "岸迥重重柳，川低渺渺河。不愁南浦暗，归伴有姮娥。", "dynasty": "宋代", "author": "王安石", "instruct": "五言绝句"}
{"title": "杂题", "content": "贫中得味如餐蔗，语下明人似到乡。对客欲谈浑忘却，笑呼童子替烧香。", "dynasty": "宋代", "author": "陆游", "instruct": "七言绝句"}
{"title": "偶成", "content": "浓春烟景尽销沈，槐夏风光归思深。最不可人花里菊，十分秋意似侬心。", "dynasty": "清代", "author": "刘宝树", "instruct": "七言绝句"}
{"title": "暮到张氏园和壁间旧题", "content": "邵平不见见园瓜，三径还寻二仲家。莫道暂来无所得，未秋先已碧莲华。", "dynasty": "宋代", "author": "黄庭坚", "instruct": "七言绝句"}
{"title": "杂诗", "content": "世俗有险易。时运有盛衰。老氏和其光。蘧瑗贵可怀。", "dynasty": "魏晋", "author": "繁钦", "instruct": "五言绝句"}
{"title": "和三乡诗", "content": "会稽王谢两风流，王子沉沦谢女愁。归思若随文字在，路傍空为感千秋。", "dynasty": "唐代", "author": "李缟", "instruct": "七言绝句"}
{"title": "庐陵李直卿以复名其斋求予诗久未暇也今日雪", "content": "万化根原天地心，几人於此费追寻。端倪不远君看取，妙用何曾间古今。", "dynasty": "宋代", "author": "张栻", "instruct": "七言绝句"}
{"title": "对镜偶吟，赠张道士抱元", "content": "闲来对镜自思量，年貌衰残分所当。白发万茎何所怪，丹砂一粒不曾尝。眼昏久被书料理，肺渴多因酒损伤。今日逢师虽已晚，枕中治老有何方。", "dynasty": "唐代", "author": "白居易", "instruct": "七言律诗"}
{"title": "南浦", "content": "江淹送客伤心处，万里人从蜀道来。柳已三番见秋色，萧萧双鬓若何哉。", "dynasty": "宋代", "author": "王十朋", "instruct": "七言绝句"}
{"title": "已亥杂诗 142", "content": "少年哀艳杂雄奇，暮气颓唐不自知。哭过支硎山下路，重钞梅冶一奁诗。", "dynasty": "清代", "author": "龚自珍", "instruct": "七言绝句"}
{"title": "已亥杂诗 28", "content": "不是逢人苦誉君，亦狂亦侠亦温文。照人胆似秦时月，送我情如岭上云。", "dynasty": "清代", "author": "龚自珍", "instruct": "七言绝句"}
{"title": "杂赋", "content": "七十八十古来稀，行年九十固应衰。已兴工部耳聋叹，更和文公齿落诗。", "dynasty": "宋代", "author": "陆游", "instruct": "七言绝句"}
{"title": "古谣", "content": "一东一西垄头水，一聚一散天边霞。一来一去道上客，一颠一倒池中麻。", "dynasty": "唐代", "author": "王建", "instruct": "七言绝句"}
{"title": "五峰岩", "content": "五峰岩在白云间，岩下千山与万山。莫向公卿容易道，恐伊来此一生闲。", "dynasty": "宋代", "author": "刘涛", "instruct": "七言绝句"}
{"title": "艳歌行", "content": "出自蓟北门。遥望胡地桑。枝枝自相值。叶叶自相当。", "dynasty": "魏晋", "author": "曹植", "instruct": "五言绝句"}
{"title": "杂赋", "content": "出门信步作闲游，野庙村坊到处留。每伴樵夫尝半舍，更随牧竖采沿沟。", "dynasty": "宋代", "author": "陆游", "instruct": "七言绝句"}
{"title": "少年", "content": "不复论心与少年，世间情伪久茫然。朱门如市方招客，独宗残经自可怜。", "dynasty": "宋代", "author": "曾巩", "instruct": "七言绝句"}
{"title": "永州陪郑太守登舟夜宴，席上各赋诗", "content": "江头朱绂间青衿，岂是仙舟不可寻。谁敢强登徐稚榻，自怜还学谢安吟。月凝兰棹轻风起，妓劝金罍尽醉斟。剪尽蜡红人未觉，归时城郭晓烟深。", "dynasty": "唐代", "author": "蒋肱", "instruct": "七言律诗"}
{"title": "越吟", "content": "东下钱江深复深，渡江一舸入山阴。天台此去无多路，流水桃花未易寻。", "dynasty": "清代", "author": "王贞春", "instruct": "七言绝句"}
{"title": "闺怨", "content": "头上百宝钗，终身不相失。唯有鸳鸯席，承欢难可毕。", "dynasty": "宋代", "author": "曹勋", "instruct": "五言绝句"}
{"title": "调外", "content": "一树梨花独挺姿，经风耐雨几多时。无情最是痴蝴蝶，忙里寻春过别枝。", "dynasty": "清代", "author": "林次湘", "instruct": "七言绝句"}
{"title": "偶赋", "content": "勇退知几自古难，人情宦路险於山。劝君休唱眉间曲，放我山中自在閒。", "dynasty": "宋代", "author": "姜特立", "instruct": "七言绝句"}
{"title": "醉歌", "content": "乱点连声杀六更，荧荧庭燎待天明。侍臣已写归降表，臣妾佥名谢道清。", "dynasty": "宋代", "author": "汪元量", "instruct": "七言绝句"}
{"title": "十离诗 笔离手", "content": "越管宣毫始称情，红笺纸上撒花琼。都缘用久锋头尽，不得羲之手里擎。", "dynasty": "唐代", "author": "薛涛", "instruct": "七言绝句"}
{"title": "冬夜", "content": "一屋白云无锁钥，酒酣要摘梅花嚼。相逢石鼎老弥明，吟罢松梢月欲落。", "dynasty": "宋代", "author": "吴龙翰", "instruct": "七言绝句"}
{"title": "得行简书，闻欲下峡，先以诗寄", "content": "朝来又得东川信，欲取春初发梓州。书报九江闻暂喜，路经三峡想还愁。潇湘瘴雾加餐饭，滟滪惊波稳泊舟。欲寄两行迎尔泪，长江不肯向西流。", "dynasty": "唐代", "author": "白居易", "instruct": "七言律诗"}
{"title": "镊白", "content": "莫把菱花镊白髭，劝君留取伴吟诗。锦囊若要添新句，绣口如何咸素丝？", "dynasty": "宋代", "author": "杨万里", "instruct": "七言绝句"}
{"title": "农里叹", "content": "今岁冯夷势蹇骄，漫流西岸不知遥。枯槎聚沫犹然在，时见田间拥树腰。", "dynasty": "元代", "author": "王恽", "instruct": "七言绝句"}
{"title": "戏题", "content": "深院锁蛾眉，黄花一两枝。晚来天气好，浑似早春时。", "dynasty": "宋代", "author": "李壁", "instruct": "五言绝句"}
{"title": "不寐", "content": "瞿塘夜水黑，城内改更筹。翳翳月沉雾，辉辉星近楼。气衰甘少寐，心弱恨和愁。多垒满山谷，桃源无处求。", "dynasty": "唐代", "author": "杜甫", "instruct": "五言律诗"}
{"title": "方池", "content": "藻荇参遮面，菰蒲耸立隅。飞来双野鸭，几幅画成图。", "dynasty": "宋代", "author": "赵蕃", "instruct": "五言绝句"}
{"title": "遥见", "content": "悲歌泪湿澹胭脂，闲立风吹金缕衣。白玉堂东遥见后，令人斗薄画杨妃。", "dynasty": "唐代", "author": "韩偓", "instruct": "七言绝句"}
{"title": "寿阳王花烛（一作宋之问诗）", "content": "仙媛乘龙夕，天孙捧雁来。可怜桃李树，更绕凤凰台。烛送香车入，花临宝扇开。莫令银箭晓，为尽合欢杯。", "dynasty": "唐代", "author": "沈佺期", "instruct": "五言律诗"}
{"title": "咏史", "content": "天宝膏肓在羽衣，寂寥于蔿讵能医。当时宇宙皆声色，不梦阳台一紫芝。", "dynasty": "宋代", "author": "陈普", "instruct": "七言绝句"}
{"title": "杂赋", "content": "地炉夜热麻秸暖，瓦酺晨烹豆粥香。不是有心轻富贵，从来吾亦爱吾乡。", "dynasty": "宋代", "author": "陆游", "instruct": "七言绝句"}
{"title": "西湖绝句戏题", "content": "浅白深红几树花，波光浮动竹交斜。怪来诗思清人骨，知是西湖处士家。", "dynasty": "宋代", "author": "韩元吉", "instruct": "七言绝句"}
{"title": "南浦", "content": "南浦东冈二月时，物华撩我有新诗。含风鸭绿粼粼起，弄日鹅黄袅袅垂。", "dynasty": "宋代", "author": "王安石", "instruct": "七言绝句"}
{"title": "月", "content": "万顷苍波月一钩，鹭鸥栖稳雁悠悠。老夫于此兴不浅，无奈凛乎何可留。", "dynasty": "宋代", "author": "赵蕃", "instruct": "七言绝句"}
{"title": "渑池", "content": "西秦北赵各称高，池上张筵列我曹。何事君王亲击缶，相如有剑可吹毛。", "dynasty": "唐代", "author": "汪遵", "instruct": "七言绝句"}
{"title": "咏帘", "content": "玳瑁昔称华，玲珑薄绛纱。钩衔门势曲，节乱水纹斜。日弄长飞鸟，风摇不卷花。自当分内外，非是为骄奢。", "dynasty": "唐代", "author": "万楚", "instruct": "五言律诗"}
{"title": "重九", "content": "衣如当日白，花似昔年黄。拟问东篱事，寒香入杳茫。", "dynasty": "宋代", "author": "邵睦", "instruct": "五言绝句"}
{"title": "秋思", "content": "病眠夜少梦，闲立秋多思。寂寞馀雨晴，萧条早寒至。鸟栖红叶树，月照青苔地。何况镜中年，又过三十二。", "dynasty": "唐代", "author": "白居易", "instruct": "五言律诗"}
{"title": "蚊", "content": "五月中夜息，饥蚊尚营营。但将膏血求，岂觉性命轻。顾己宁自愧，饮人以偷生。愿为天下幮，一使夜景清。", "dynasty": "唐代", "author": "孟郊", "instruct": "五言律诗"}
{"title": "杂感", "content": "世事纷纷无已时，劝君杯到不须辞。但能烂醉三千日，楚汉兴亡总不知。", "dynasty": "宋代", "author": "陆游", "instruct": "七言绝句"}
{"title": "碛中作", "content": "走马西来欲到天，辞家见月两回圆。今夜不知何处宿，平沙万里绝人烟。", "dynasty": "唐代", "author": "岑参", "instruct": "七言绝句"}
{"title": "永夕", "content": "云鸿宿处江村冷，独狖啼时海国阴。不会残灯无一事，觉来犹有向隅心。", "dynasty": "唐代", "author": "高蟾", "instruct": "七言绝句"}
{"title": "寻山", "content": "到此绝车轮，萋萋草树春。青山如有利，白石亦成尘。水阔应无路，松深不见人。如知巢与许，千载迹犹新。", "dynasty": "唐代", "author": "于武陵", "instruct": "五言律诗"}
{"title": "看梦得题答李侍郎诗诗中有文星之句因戏和之", "content": "看题锦绣报琼瑰，俱是人天第一才。好遣文星守躔次，亦须防有客星来。", "dynasty": "唐代", "author": "白居易", "instruct": "七言绝句"}
{"title": "江行", "content": "南讹溽暑方流汗，北陆凄风已裂肤。江介寒暄越叵测，袗絺重茧在斯须。", "dynasty": "宋代", "author": "张嵲", "instruct": "七言绝句"}
{"title": "春日", "content": "阴阴溪曲绿交加，小雨翻萍上浅沙。鹅鸭不知春去尽，争随流水趁桃花。", "dynasty": "宋代", "author": "晁冲之", "instruct": "七言绝句"}
{"title": "以端溪砚酬张员外水精珠兼和来篇", "content": "请以端溪润，酬君水玉明。方圆虽异器，功用信俱呈。自得山川秀，能分日月精。巾箱各珍重，所贵在交情。", "dynasty": "唐代", "author": "徐铉", "instruct": "五言律诗"}
{"title": "咏春雪（一作陈伯材诗）", "content": "光映妆楼月，花承歌扇风。欲妒梅将柳，故落早春中。", "dynasty": "唐代", "author": "陈子良", "instruct": "五言绝句"}
{"title": "夜行古战场", "content": "山断塞初平，人言古战庭。泉冰声更咽，阴火焰偏青。月落云沙黑，风回草木腥。不知秦与汉，徒欲吊英灵。", "dynasty": "唐代", "author": "窦庠", "instruct": "五言律诗"}
{"title": "漫感", "content": "绝域从军计惘然，东南幽恨满词笺。一箫一剑平生意，负尽狂名十五年。", "dynasty": "清代", "author": "龚自珍", "instruct": "七言绝句"}
{"title": "已亥杂诗 101", "content": "美人才调信纵横，我亦当筳拜盛名。一笑劝君输一著，非将此骨媚公卿。", "dynasty": "清代", "author": "龚自珍", "instruct": "七言绝句"}
{"title": "有感", "content": "李公白发已如丝，肯惜忠言负主知。事大不应回一语，知君不作上官仪。", "dynasty": "宋代", "author": "张嵲", "instruct": "七言绝句"}
{"title": "东还", "content": "自有仙才自不知，十年长梦采华芝。秋风动地黄云暮，归去嵩阳寻旧师。", "dynasty": "唐代", "author": "李商隐", "instruct": "七言绝句"}
{"title": "帝里", "content": "喧喧蹄毂走红尘，南北东西暮与晨。谩道青云难得路，何曾紫陌有闲人。杯倾竹叶侯门月，马落桃花御水春。只合咏歌来大国，况逢文景化惟新。", "dynasty": "唐代", "author": "罗邺", "instruct": "七言律诗"}
{"title": "行次德清", "content": "波鸣船板唤晨兴，倦睫揩摩得梦醒。到县阴晴休更问，野禽声已喜人听。", "dynasty": "宋代", "author": "张镃", "instruct": "七言绝句"}
{"title": "送春", "content": "丽日红霞烂锦茵，浓和花气欲熏人。声声鶗鴂催归急，止剩今朝一日春。", "dynasty": "清代", "author": "王蘅", "instruct": "七言绝句"}
{"title": "西施", "content": "苎萝山下如花女，占得姑苏台上春。一笑不能忘敌国，五湖何处有功臣。", "dynasty": "唐代", "author": "崔道融", "instruct": "七言绝句"}
{"title": "松", "content": "柯伐移来得得长，想渠历晋复经唐。惯於岩畔谙风雨，可与人间作栋梁。", "dynasty": "宋代", "author": "潘牥", "instruct": "七言绝句"}
{"title": "晚步", "content": "野步晚悠悠，山光澹早秋。远空沦日脚，多稼没人头。古木蝉齐噪，深塍水慢流。幽居回不近，秋策却堪愁。", "dynasty": "唐代", "author": "刘得仁", "instruct": "五言律诗"}
{"title": "二叠", "content": "汉魏诸贤韵已卑，六朝人物复何为。平生老子羞由径，不识虫儿与玉儿。", "dynasty": "宋代", "author": "刘克庄", "instruct": "七言绝句"}
{"title": "新月", "content": "仙宫云箔卷，露出玉帘钩。清光无所赠，相忆凤凰楼。", "dynasty": "唐代", "author": "卢仝", "instruct": "五言绝句"}
{"title": "晚晴", "content": "雨余残日入疏篱，变化相乘及尔奇。千嶂暮云收尽後，一年秋暑洗空时。如山酒券不相贷，隔巷衣砧如许悲！剩欲出门纾滞思，交亲零落与谁期？", "dynasty": "宋代", "author": "陆游", "instruct": "七言律诗"}
{"title": "西湖", "content": "十三楼寺朝餐饭，六一泉亭晚举觞。千古湖山难模处，淡烟微雨更斜阳。", "dynasty": "宋代", "author": "林表民", "instruct": "七言绝句"}
{"title": "忆杨十二", "content": "去时芍药才堪赠，看却残花已度春。只为情深偏怆别，等闲相见莫相亲。", "dynasty": "唐代", "author": "元稹", "instruct": "七言绝句"}
{"title": "府尹王宣徽席上作", "content": "留都三判主人翁，大第名园冠洛中。又喜一年春入手，万花香照酒巵红。", "dynasty": "宋代", "author": "邵雍", "instruct": "七言绝句"}
{"title": "五十", "content": "生平曾不事悠悠，倏忽年华五十秋。宦意文情俱淡泊，可怜浑似李蒙州。", "dynasty": "宋代", "author": "文同", "instruct": "七言绝句"}
{"title": "个侬", "content": "甚感殷勤意，其如阻碍何。隔帘窥绿齿，映柱送横波。老大逢知少，襟怀暗喜多。因倾一尊酒，聊以慰蹉跎。", "dynasty": "唐代", "author": "韩偓", "instruct": "五言律诗"}
{"title": "孤云", "content": "四十年来住此山，入朝无补又东还。倚阑莫怪多时立，为爱孤云尽日闲。", "dynasty": "宋代", "author": "陆游", "instruct": "七言绝句"}
{"title": "公子行", "content": "玉勒金鞍照地光，驼裘珠帽绣文章。平明上马归来醉，他日清朝作栋梁。", "dynasty": "元代", "author": "刘基", "instruct": "七言绝句"}
{"title": "素梅 三四", "content": "夷石心肠冰雪颜，逢时亦有好花看。玉堂可有青毡旧？不畏风霜入骨寒。", "dynasty": "元代", "author": "王冕", "instruct": "七言绝句"}
{"title": "陆贾", "content": "汉方扰扰袭秦风，勇士相高马上功。惟有君侯守奇节，能将新语悟宸衷。", "dynasty": "宋代", "author": "朱淑真", "instruct": "七言绝句"}
{"title": "贾生", "content": "宣室求贤访逐臣，贾生才调更无伦。可怜夜半虚前席，不问苍生问鬼神。", "dynasty": "唐代", "author": "李商隐", "instruct": "七言绝句"}
{"title": "白樱桃（一作于邺诗）", "content": "王母阶前种几株，水精帘外看如无。只应汉武金盘上，泻得珊珊白露珠。", "dynasty": "唐代", "author": "韦庄", "instruct": "七言绝句"}
{"title": "四叠", "content": "不曾解佩献明珰，莫比徐妃与寿阳。五出至今污宋史，半妆当日怨萧郎。", "dynasty": "宋代", "author": "刘克庄", "instruct": "七言绝句"}
{"title": "春晚", "content": "客去钩窗咏小诗，游丝撩乱柳花稀。微风尽日吹芳草，蝴蝶双双贴地飞。", "dynasty": "宋代", "author": "范成大", "instruct": "七言绝句"}
{"title": "萤", "content": "空庭夜未央，点点度西墙。抱影何微细，乘时忽发扬。不思因腐草，便拟倚孤光。若道能通照，车公业肯长。", "dynasty": "唐代", "author": "罗隐", "instruct": "五言律诗"}
{"title": "松关", "content": "竹林行尽到松关，分付双松为把门。若放俗人来一个，罚渠老瓦十分盆。", "dynasty": "宋代", "author": "杨万里", "instruct": "七言绝句"}
{"title": "雨中携元九诗访元八侍御", "content": "微之诗卷忆同开，假日多应不入台。好句无人堪共咏，冲泥蹋水就君来。", "dynasty": "唐代", "author": "白居易", "instruct": "七言绝句"}
{"title": "新秋", "content": "始惊三伏尽，又遇立秋时。露彩朝还冷，云峰晚更奇。垄香禾半熟，原迥草微衰。幸好清光里，安仁谩起悲。", "dynasty": "唐代", "author": "齐己", "instruct": "五言律诗"}
{"title": "行次", "content": "终日长程复短程，一山行尽一山青。路傍君子莫相笑，天上由来有客星。", "dynasty": "唐代", "author": "罗邺", "instruct": "七言绝句"}
{"title": "端午自乐温往垫江道中作", "content": "端午人间拟醉眠，旅情茅店独萧然。起寻诗句记佳节，万里无云月满天。", "dynasty": "宋代", "author": "阳枋", "instruct": "七言绝句"}
{"title": "边塞行", "content": "九原临得水，双足是重城。独许为儒老，相怜从骑行。细丛榆塞迥，高点雁山晴。圣主嗤炎汉，无心自勒兵。", "dynasty": "唐代", "author": "杨凭", "instruct": "五言律诗"}
{"title": "雨中", "content": "春泥得雨滑於镜，晓树带云淡似图。只作寻诗看便了，梅花曾识灞桥驴。", "dynasty": "宋代", "author": "方岳", "instruct": "七言绝句"}
{"title": "冬夜", "content": "羁旅复经冬，瓢空盎亦空。泪流寒枕上，迹绝旧山中。凌结浮萍水，雪和衰柳风。曙光鸡未报，嘹唳两三鸿。", "dynasty": "唐代", "author": "贾岛", "instruct": "五言律诗"}
{"title": "甘瓜", "content": "夏肤粗已皴，秋蒂熟将脱。不辞抱蔓归，聊慰相如渴。", "dynasty": "宋代", "author": "范成大", "instruct": "五言绝句"}
{"title": "偶书", "content": "巧者多为拙者资，良筹第一在乘时。市门逐利终身饱，谷口躬耕尽日饥。琼玖鬻来燕石贵，蓬蒿芳处楚兰衰。高皇冷笑重瞳客，盖世拔山何所为。", "dynasty": "唐代", "author": "徐夤", "instruct": "七言律诗"}
{"title": "柳", "content": "丝翠最宜经宿雨，絮飞争忍逐香尘。帘垂独院无人处，一树风摇日午春。", "dynasty": "宋代", "author": "寇准", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "姓安本无双，山林今见一。动必合礼经，心焉在王室。", "dynasty": "宋代", "author": "李吕", "instruct": "五言绝句"}
{"title": "相和歌辞。莫愁乐", "content": "侬居石城下，郎到石城游。自郎石城出，长在石城头。", "dynasty": "唐代", "author": "张祜", "instruct": "五言绝句"}
{"title": "夜行次东关逢魏扶东归", "content": "南北断蓬飘，长亭酒一瓢。残云归太华，疏雨过中条。树色随关迥，河声入塞遥。劳歌此分首，风急马萧萧。", "dynasty": "唐代", "author": "许浑", "instruct": "五言律诗"}
{"title": "杂感", "content": "少年意气与春争，朱弹金鞭处处行。谁信即今空谷里，旋租黄犊学躬耕。", "dynasty": "宋代", "author": "陆游", "instruct": "七言绝句"}
{"title": "句", "content": "寺隔残潮去。采药过泉声。林塘秋半宿，风雨夜深来。", "dynasty": "唐代", "author": "元础", "instruct": "五言绝句"}
{"title": "惜春", "content": "无计留春住，从教去复来。明年花更好，只是老相催。", "dynasty": "明代", "author": "于谦", "instruct": "五言绝句"}
{"title": "席", "content": "辟席承宣父，重筵揖戴公。桂香浮半月，兰气袭回风。舞拂丹霞上，歌清白雪中。伫将文绮色，舒卷帝王宫。", "dynasty": "唐代", "author": "李峤", "instruct": "五言律诗"}
{"title": "奉和裴相公东征途经女几山下作", "content": "旗穿晓日云霞杂，山倚秋空剑戟明。敢请相公平贼后，暂携诸吏上峥嵘。", "dynasty": "唐代", "author": "韩愈", "instruct": "七言绝句"}
{"title": "片云", "content": "水底分明天上云，可怜形影似吾身。何妨舒作从龙势，一雨吹销万里尘。", "dynasty": "唐代", "author": "齐己", "instruct": "七言绝句"}
{"title": "添鱼具诗。钓矶", "content": "盘滩一片石，置我山居足。洼处著筣笓，窍中维艒fR.多逢沙鸟污，爱彼潭云触。狂奴卧此多，所以蹋帝腹。", "dynasty": "唐代", "author": "皮日休", "instruct": "五言律诗"}
{"title": "少年行", "content": "马上谁家薄媚郎，临阶下马坐人床。不通姓字粗豪甚，指点银瓶索酒尝。", "dynasty": "唐代", "author": "杜甫", "instruct": "七言绝句"}
{"title": "朝归生日女洸有诗因次韵", "content": "老爷不记汝生辰，一见杯盘便是春。兄姊味言儿记取，同胞皆是读书身。", "dynasty": "宋代", "author": "陈著", "instruct": "七言绝句"}
{"title": "闲趣", "content": "绝迹市朝外，结庐云水间。心平诗淡泊，身退梦安闲。有酒旋寻伴，无门那说关？桐江故不远，日暮趁潮还。", "dynasty": "宋代", "author": "陆游", "instruct": "五言律诗"}
{"title": "春游", "content": "春城儿女纵春游，醉倚层台笑上楼。满眼落花多少意，若何无个解春愁？", "dynasty": "宋代", "author": "王令", "instruct": "七言绝句"}
{"title": "恩藏主送古梅求诗", "content": "折得前村雪里枝，殷勤来聘老夫诗。请公静看横斜影，便是当年一字师。", "dynasty": "宋代", "author": "曾巩", "instruct": "七言绝句"}
{"title": "庭草", "content": "楚草经寒碧，逢春入眼浓。旧低收叶举，新掩卷牙重。步履宜轻过，开筵得屡供。看花随节序，不敢强为容。", "dynasty": "唐代", "author": "杜甫", "instruct": "五言律诗"}
{"title": "春晓", "content": "春眠不觉晓，处处闻啼鸟。夜来风雨声，花落知多少。", "dynasty": "唐代", "author": "孟浩然", "instruct": "五言绝句"}
{"title": "芙蓉", "content": "剌茎澹荡碧，花片参差红。吴歌秋水冷，湘庙夜云空。浓艳香露里，美人青镜中。南楼未归客，一夕练塘东。", "dynasty": "唐代", "author": "温庭筠", "instruct": "五言律诗"}
{"title": "周洪道学士许折赠馆中海棠以诗督之", "content": "嫋嫋柔丝不自持，更禁日炙与风吹。仙家见惯浑闲事，乞与人间看一枝。", "dynasty": "宋代", "author": "陆游", "instruct": "七言绝句"}
{"title": "丁谓", "content": "鹤相专朝巧万般，中书位子太山安。沂公冷眼旁边看，机会来时只脚翻。", "dynasty": "宋代", "author": "洪咨夔", "instruct": "七言绝句"}
{"title": "夜坐", "content": "庭户无人秋月明，夜霜欲落气先清。梧桐真不甘衰谢，数叶迎风尚有声。", "dynasty": "宋代", "author": "张耒", "instruct": "七言绝句"}
{"title": "五更", "content": "往年曾约郁金床，半夜潜身入洞房。怀里不知金钿落，暗中唯觉绣鞋香。此时欲别魂俱断，自后相逢眼更狂。光景旋消惆怅在，一生赢得是凄凉。", "dynasty": "唐代", "author": "韩偓", "instruct": "七言律诗"}
{"title": "宫词", "content": "帝诰皇喷味有余，万几无暇旋生疏。终须别置三千女，分记金华殿里书。", "dynasty": "宋代", "author": "宋白", "instruct": "七言绝句"}
{"title": "青门里作", "content": "燕存鸿已过，海内几人愁。欲问南宗理，将归北岳修。若无攀桂分，只是卧云休。泉树一为别，依稀三十秋。", "dynasty": "唐代", "author": "贾岛", "instruct": "五言律诗"}
{"title": "东池", "content": "来寻吾祖隐居处，袅袅春风吹酒旗。手把梅花寄愁绝，东池只是旧东池。", "dynasty": "宋代", "author": "戴复古", "instruct": "七言绝句"}
{"title": "除夜", "content": "莫嫌工部太侵寻，老杜称呼直至今。我但六年难改口，不知老杜更年深。", "dynasty": "宋代", "author": "方岳", "instruct": "七言绝句"}
{"title": "哭鲁广达诗", "content": "黄泉虽抱恨。白日自留名。悲君感义死。不作负恩生。", "dynasty": "隋代", "author": "江总", "instruct": "五言绝句"}
{"title": "和刘太守十州诗·月岛", "content": "月明偏照海边洲，绿水回环漾素秋。斗转参横群动息，桂花零落遣谁收。", "dynasty": "宋代", "author": "陈瓘", "instruct": "七言绝句"}
{"title": "弄笔", "content": "少学文章竟不成，暮年腕弱字欹倾。抽毫欲下还休去，棐几空怜似砥平。", "dynasty": "宋代", "author": "陆游", "instruct": "七言绝句"}
{"title": "假山", "content": "峰间碧琅玕，清风五月寒。欲题无好语，支枕卷帘看。", "dynasty": "宋代", "author": "仲并", "instruct": "五言绝句"}
{"title": "八十吟十绝", "content": "至道之精以治身，推其土苴足经纶。矢诗自儆侬衰惰，未有工夫儆国人。", "dynasty": "宋代", "author": "刘克庄", "instruct": "七言绝句"}
{"title": "寓兴", "content": "莫居暗室中，开目闭目同。莫趋碧霄路，容飞不容步。暗室未可居，碧霄未可趋。劝君跨仙鹤，日下云为衢。", "dynasty": "唐代", "author": "贾岛", "instruct": "五言律诗"}
{"title": "洛阳春吟", "content": "光阴不肯略从容，九十日春还又空。多少落花无著莫，半随流水半随风。", "dynasty": "宋代", "author": "邵雍", "instruct": "七言绝句"}
{"title": "雷", "content": "巫峡中宵动，沧江十月雷。龙蛇不成蛰，天地划争回。却碾空山过，深蟠绝壁来。何须妒云雨，霹雳楚王台。", "dynasty": "唐代", "author": "杜甫", "instruct": "五言律诗"}
{"title": "渔阳", "content": "渔阳突骑犹精锐，赫赫雍王都节制。猛将飘然恐后时，本朝不入非高计。禄山北筑雄武城，旧防败走归其营。系书请问燕耆旧，今日何须十万兵。", "dynasty": "唐代", "author": "杜甫", "instruct": "七言律诗"}
{"title": "为邻人有怀不至诗", "content": "影逐斜月来。香随远风入。言是定知非。欲笑翻成泣。", "dynasty": "南北朝", "author": "沈约", "instruct": "五言绝句"}
{"title": "邵阳界上同友人山行", "content": "杜宇声中历翠微，涧泉决决演幽奇。与君笑入白云去，柱杖前头尽是诗。", "dynasty": "宋代", "author": "史弥宁", "instruct": "七言绝句"}
{"title": "自述", "content": "怡然气貌渐还婴，淡饭麤裘过此生。尽道无方能缩地，梦中夜夜上青城。", "dynasty": "宋代", "author": "陆游", "instruct": "七言绝句"}
{"title": "钓者", "content": "风牵钓线袅长竿，短笠轻蓑细草间。春雨蒙蒙看不见，火烟埋却面前山。", "dynasty": "宋代", "author": "欧阳修", "instruct": "七言绝句"}
{"title": "咏雪诗", "content": "琼林玄圃叶。桂树日南华。岂若天庭瑞。轻雪带风斜。三晨喜盈尺。六出儛崇花。明朝阙门外。应见海神车。", "dynasty": "南北朝", "author": "徐陵", "instruct": "五言律诗"}
{"title": "蹇驴", "content": "骥伏盐车饥不行，疲牛与尔饱平生。子荆自是佳公子，亦向人前作汝声。", "dynasty": "宋代", "author": "张耒", "instruct": "七言绝句"}
{"title": "禹柏", "content": "奕奕衡山禹甸之，功成手植万年枝。苍然柯派孤根出，如邮九州疏濬时。", "dynasty": "宋代", "author": "李曾伯", "instruct": "七言绝句"}
{"title": "九日台", "content": "甲光如水戟如霜，御酒杯浮菊半黄。东日西风满天仗，箫韶一部奏清商。", "dynasty": "宋代", "author": "杨修", "instruct": "七言绝句"}
{"title": "黄州", "content": "浩浩长江水，黄州那个边。岸回山一转，船到堞楼前。", "dynasty": "明代", "author": "李梦阳", "instruct": "五言绝句"}
{"title": "朝南以诗送巴石研屏香几用韵·香几", "content": "玉版横陈醉眼边，尚余金鸭水沉烟。客窗寂寂那消得，祗有南丰一瓣缘。", "dynasty": "宋代", "author": "洪咨夔", "instruct": "七言绝句"}
{"title": "晚春", "content": "佳人眠洞房，回首见垂杨。寒尽鸳鸯被，春生玳瑁床。庭阴幕青霭，帘影散红芳。寄语同心伴，迎春且薄妆。", "dynasty": "唐代", "author": "刘希夷", "instruct": "五言律诗"}
{"title": "寒食日题", "content": "美人寒食事春风，折尽青青赏尽红。夜半无灯还有睡，秋千悬在月明中。", "dynasty": "唐代", "author": "薛能", "instruct": "七言绝句"}
{"title": "阑干", "content": "扫花虽恨夜来雨，把酒却怜晴后寒。吴质谩言愁得病，当时犹不凭阑干。", "dynasty": "唐代", "author": "韩偓", "instruct": "七言绝句"}
{"title": "水帘", "content": "万点飞泉下白云，似帘悬处望疑真。若将此水为霖雨，更胜长垂隔路尘。", "dynasty": "唐代", "author": "罗邺", "instruct": "七言绝句"}
{"title": "闻方广长老化去有作", "content": "夜入精蓝意自真，上方一笑政清新。山僧忽复随流水，可惜平生未了身。", "dynasty": "宋代", "author": "张栻", "instruct": "七言绝句"}
{"title": "仁山", "content": "山为仁者乐，况复字为仁。坐与兹山对，静中天地春。", "dynasty": "宋代", "author": "姚勉", "instruct": "五言绝句"}
{"title": "晓雪", "content": "观雪剡溪天下胜，题诗常恨不能奇。未应便许凝之语，此兴何曾有尽时？", "dynasty": "宋代", "author": "陆游", "instruct": "七言绝句"}
{"title": "自况", "content": "手捻琪花吹玉萧，至人长与道逍遥。黄云白鹤无拘束，閒看吴儿弄晚潮。", "dynasty": "宋代", "author": "谢枋得", "instruct": "七言绝句"}
{"title": "夏日杂题", "content": "憔悴衡门一秃翁，回头无事不成空。可怜万里平戎志，尽付萧萧暮雨中。", "dynasty": "宋代", "author": "陆游", "instruct": "七言绝句"}
{"title": "和纪参军服散得益诗", "content": "金液称九转。西山歌五色。炼质乃排云。濯景终不测。云英谁可饵。且驻羲和力。能令长卿卧。暂故遇真识。", "dynasty": "南北朝", "author": "谢朓", "instruct": "五言律诗"}
{"title": "晚眺", "content": "小阁梯檐竹作篱，晴阴登眺百盘宜。悬知皓月升云海，不赋如钩似镜诗。", "dynasty": "宋代", "author": "张镃", "instruct": "七言绝句"}
{"title": "山茶", "content": "雪里开花到春晚，世间耐久孰如君。凭阑叹息无人会，三十年前宴海云。", "dynasty": "宋代", "author": "陆游", "instruct": "七言绝句"}
{"title": "酬袁守方秋崖遗宝带桥诗以雇我老非题柱客各", "content": "乾易以知险，履坦期同跻。誓彼不复地，一笑驷马题。", "dynasty": "宋代", "author": "包恢", "instruct": "五言绝句"}
{"title": "自述", "content": "四海欲行遍，不知终遇谁。用心常合道，出语或伤时。拟作闲人老，惭无识者嗤。如今已无计，只得苦于诗。", "dynasty": "唐代", "author": "杜荀鹤", "instruct": "五言律诗"}
{"title": "社日", "content": "今朝社日寒犹力，燕子还寻五柳家。宰肉不沾吾分薄，强斟聋酒度年华。", "dynasty": "宋代", "author": "俞桂", "instruct": "七言绝句"}
{"title": "啼禽", "content": "盆茧未成丝，破裤劝可脱。安知增羞颜，赤胫衣短褐。", "dynasty": "宋代", "author": "梅尧臣", "instruct": "五言绝句"}
{"title": "纸鸢", "content": "碧落秋方静，腾空力尚微。清风如可托，终共白云飞。", "dynasty": "宋代", "author": "寇准", "instruct": "五言绝句"}
{"title": "相送", "content": "客心已百念，孤游重千里。江暗雨欲来，浪白风初起。", "dynasty": "南北朝", "author": "何逊", "instruct": "五言绝句"}
{"title": "次韵吉老十小诗", "content": "寒水几痕落，秋山万窍号。红梨啄乌鹊，残菊挂蠨蛸。", "dynasty": "宋代", "author": "黄庭坚", "instruct": "五言绝句"}
{"title": "醉吟", "content": "醉来忘渴复忘饥，冠带形骸杳若遗。耳底斋钟初过后，心头卯酒未消时。临风朗咏从人听，看雪闲行任马迟。应被众疑公事慢，承前府尹不吟诗。", "dynasty": "唐代", "author": "白居易", "instruct": "七言律诗"}
{"title": "醉乡", "content": "三宿酣神酎，乡名因此呼。山中千日者，自合是仙都。", "dynasty": "宋代", "author": "毕田", "instruct": "五言绝句"}
{"title": "齐宫", "content": "帖地黄金衬袜罗，苑中市罢合笙歌。有人解诵《西京赋》，添得楼台火后多。", "dynasty": "明代", "author": "高启", "instruct": "七言绝句"}
{"title": "闻蝉", "content": "动叶复惊神，声声断续匀。坐来同听者，俱是未归人。一棹三湘浪，单车二蜀尘。伤秋各有日，千可念因循。", "dynasty": "唐代", "author": "项斯", "instruct": "五言律诗"}
{"title": "辛夷", "content": "含锋新吐嫩红芽，势欲书空映早霞。应是玉皇曾掷笔，落来地上长成花。", "dynasty": "唐代", "author": "欧阳炯", "instruct": "七言绝句"}
{"title": "花槛", "content": "曲槛横栏百实装，春风容冶看人狂。孤松瘦柏无颜色，只有青青待雪霜。", "dynasty": "宋代", "author": "夏竦", "instruct": "七言绝句"}
{"title": "秋日", "content": "旋买扁舟载一翁，片帆吹下夕阳东。西风欲织江头锦，催染秋林叶叶红。", "dynasty": "宋代", "author": "高翥", "instruct": "七言绝句"}
{"title": "秋闺", "content": "斜日空庭暮，幽闺积恨盈。细风吹帐冷，微月度窗明。怨坐啼相续，愁眠梦不成。调琴欲有弄，畏作断肠声。", "dynasty": "唐代", "author": "邵士彦", "instruct": "五言律诗"}
{"title": "荆渚偶作", "content": "无味吟诗即把经，竟将疏野访谁行。身依江寺庭无树，山绕天涯路有兵。竹瓦雨声漂永日，纸窗灯焰照残更。从容一觉清凉梦，归到龙潭扫石枰。", "dynasty": "唐代", "author": "齐己", "instruct": "七言律诗"}
{"title": "春思", "content": "怨莺新语涩，双蝶斗飞高。作个名春恨，浮生百倍劳。", "dynasty": "唐代", "author": "陆龟蒙", "instruct": "五言绝句"}
{"title": "樊系", "content": "册文不做也由伊，做了何须死不辞。可惜一杯金屑酒，饮来祗较早些时。", "dynasty": "宋代", "author": "杨万里", "instruct": "七言绝句"}
{"title": "龙移", "content": "天昏地黑蛟龙移，雷惊电激雄雌随。清泉百丈化为土，鱼鳖枯死吁可悲。", "dynasty": "唐代", "author": "韩愈", "instruct": "七言绝句"}
{"title": "閒吟", "content": "天公靳惜是虚名，怪我吟诗笔不停。莫把文章觑天巧，只将浑沌养余龄。", "dynasty": "宋代", "author": "姜特立", "instruct": "七言绝句"}
{"title": "宣武军镇作", "content": "天兵十万勇如貔，正是酬恩报国时。汴水波澜喧鼓角，隋堤杨柳拂旌旗。前驱红旆关西将，坐间青娥赵国姬。寄语长安旧冠盖，粗官到底是男儿。", "dynasty": "唐代", "author": "王彦威", "instruct": "七言律诗"}
{"title": "夏夜作", "content": "夜久喧暂息，池台惟月明。无因驻清景，日出事还生。", "dynasty": "唐代", "author": "武元衡", "instruct": "五言绝句"}
{"title": "李氏园诗", "content": "池面轻风卷碧罗，残英寂寂委微波。暗香又逐落英去，奈此疏云淡月何。", "dynasty": "宋代", "author": "吴则礼", "instruct": "七言绝句"}
{"title": "学刘公干体诗", "content": "曀曀寒野雾。苍苍阴山柏。树逈雾萦集。山寒野风急。岁物尽沦伤。孤贞为谁立。赖树自能贞。不计迹幽涩。", "dynasty": "南北朝", "author": "鲍照", "instruct": "五言律诗"}
{"title": "雨夜见投之作", "content": "出户繁星尽，池塘暗不开。动衣凉气度，遰树远声来。灯外初行电，城隅偶隐雷。因知谢文学，晓望比尘埃。", "dynasty": "唐代", "author": "司空曙", "instruct": "五言律诗"}
{"title": "梦中作", "content": "百年奇特几张纸，千古英雄一窖尘。惟有炳然周孔教，至今仁义浸生民。", "dynasty": "宋代", "author": "谢涛", "instruct": "七言绝句"}
{"title": "渔父", "content": "夜钓洞庭月，朝醉巴陵市。却归君山下，鱼龙窟边睡。生涯在何处，白浪千万里。曾笑楚臣迷，苍黄汨罗水。", "dynasty": "唐代", "author": "齐己", "instruct": "五言律诗"}
{"title": "卖花吟", "content": "妆罢幽闺坐，门前叫卖花。春光用钱买，那得到贫家。", "dynasty": "明代", "author": "程节", "instruct": "五言绝句"}
{"title": "杂韵", "content": "峰顶屋三间，松边石一片。早晚云飞来，只有樵夫见。", "dynasty": "清代", "author": "大宁", "instruct": "五言绝句"}
{"title": "夜兴", "content": "山房静对碧巉屼，与客歌骚夜未阑。客去灯寒眠不稳，心随明月在阑干。", "dynasty": "宋代", "author": "吴龙翰", "instruct": "七言绝句"}
{"title": "晓别", "content": "晓鼓声已半，离筵坐难久。请君断肠歌，送我和泪酒。月落欲明前，马嘶初别后。浩浩暗尘中，何由见回首。", "dynasty": "唐代", "author": "白居易", "instruct": "五言律诗"}
{"title": "艘人误同行钱文作诗解之", "content": "胯下当年甚可羞，身藏宝剑岂无谋。暂时俯首依人去，赢取堂堂万户侯。", "dynasty": "宋代", "author": "阳枋", "instruct": "七言绝句"}
{"title": "吟元郎中白须诗，兼饮雪水茶，因题壁上", "content": "吟咏霜毛句，闲尝雪水茶。城中展眉处，只是有元家。", "dynasty": "唐代", "author": "白居易", "instruct": "五言绝句"}
{"title": "送远吟", "content": "河水昏复晨，河边相送频。离杯有泪饮，别柳无枝春。一笑忽然敛，万愁俄已新。东波与西日，不惜远行人。", "dynasty": "唐代", "author": "孟郊", "instruct": "五言律诗"}
{"title": "问刘十九", "content": "绿蚁新醅酒，红泥小火炉。晚来天欲雪，能饮一杯无？", "dynasty": "唐代", "author": "白居易", "instruct": "五言绝句"}
{"title": "周至县北楼望山　自此后诗为畿尉时作。", "content": "一为趋走吏，尘土不开颜。辜负平生眼，今朝始见山。", "dynasty": "唐代", "author": "白居易", "instruct": "五言绝句"}
{"title": "书怀", "content": "宦途从不问，身事觉无差。华发初生女，沧洲未有家。却闲思洞穴，终老旷桑麻。别访栖禅侣，相期语劫沙。", "dynasty": "唐代", "author": "李频", "instruct": "五言律诗"}
{"title": "春前六日作", "content": "夜枕梦回春雨声，晓窗日出春鸟鸣。典衣沽酒莫辞醉，自有梅花为解酲。", "dynasty": "宋代", "author": "陆游", "instruct": "七言绝句"}
{"title": "横吹曲辞。关山月", "content": "塞垣通碣石，虏障抵祁连。相思在万里，明月正孤悬。影移金岫北，光断玉门前。寄书谢中妇，时看鸿雁天。", "dynasty": "唐代", "author": "卢照邻", "instruct": "五言律诗"}
{"title": "题壁诗", "content": "为官不负民，为臣不负君。忠孝诚已尽，生死安足论。", "dynasty": "明代", "author": "黎弘业", "instruct": "五言绝句"}
{"title": "第一百六十四", "content": "吴楚东南坼，风云地一隅。蹉跎暮容色，不敢恨危途。", "dynasty": "宋代", "author": "文天祥", "instruct": "五言绝句"}
{"title": "芦花", "content": "蓼渚西风九月秋，丛芦招雁下汀州。渔舟唱晚人何处，烟水茫茫古渡头。", "dynasty": "清代", "author": "倪璧", "instruct": "七言绝句"}
{"title": "甘泉歌", "content": "乘舆执玉已登坛，细草沾衣春殿寒。昨夜云生拜初月，万年甘露水晶盘。", "dynasty": "唐代", "author": "王昌龄", "instruct": "七言绝句"}
{"title": "句", "content": "三刀梦益州，一箭取辽城。。伊陟无闻祖，韦贤不到孙。", "dynasty": "唐代", "author": "杨巨源", "instruct": "五言绝句"}
{"title": "远水", "content": "悔作望南浦，望中生远愁。因知人易老，为有水东流。欲附故乡信，不逢归客舟。萋萋两岸草，又度一年秋。", "dynasty": "唐代", "author": "于武陵", "instruct": "五言律诗"}
{"title": "溪居", "content": "门径俯清溪，茅檐古木齐。红尘飘不到，时有水禽啼。", "dynasty": "唐代", "author": "裴度", "instruct": "五言绝句"}
{"title": "有感", "content": "非关宋玉有微辞，却是襄王梦觉迟。一自高唐赋成后，楚天云雨尽堪疑。", "dynasty": "唐代", "author": "李商隐", "instruct": "七言绝句"}
{"title": "待友", "content": "小立闲阶外，凝眸日已酉。稻苗深一尺，中有水禽啼。", "dynasty": "清代", "author": "王敔", "instruct": "五言绝句"}
{"title": "牡丹", "content": "沉香亭北无消息，魏国姚家亦寂寥。不见君王殿中见，溪园堂下雨潇潇。", "dynasty": "宋代", "author": "赵彦端", "instruct": "七言绝句"}
{"title": "言怀", "content": "夜月霁未好，云泉堪梦归。如何建章漏，催著早朝衣。", "dynasty": "唐代", "author": "钱起", "instruct": "五言绝句"}
{"title": "归雁", "content": "潇湘何事等闲回，水碧沙明两岸苔。二十五弦弹夜月，不胜清怨却飞来。", "dynasty": "唐代", "author": "钱起", "instruct": "七言绝句"}
{"title": "柘轩", "content": "五亩之宫植以桑，孟轲举此助谈王。轩前蒙密知何意，要见经纶滋味长。", "dynasty": "宋代", "author": "李侗", "instruct": "七言绝句"}
{"title": "涧上", "content": "晴蜻舞幽涧，水鹊立枯槎。予亦坐烟壑，有生俱有涯。", "dynasty": "宋代", "author": "姜特立", "instruct": "五言绝句"}
{"title": "三孤山", "content": "小孤相去大孤山，一望烟波百里间。风日晴和江似镜，两峰对峙拥青鬟。", "dynasty": "宋代", "author": "蔡戡", "instruct": "七言绝句"}
{"title": "子夜四时歌", "content": "空帏拥垆坐，夜冷微红灭。郎意似残灰，无因得重热。", "dynasty": "明代", "author": "高启", "instruct": "五言绝句"}
{"title": "闻角", "content": "残角吹霜月欲斜，天寒无奈客思家。不知野竹沧江上，开到梅梢第几花。", "dynasty": "宋代", "author": "方岳", "instruct": "七言绝句"}
{"title": "春暮", "content": "门外无人问落花，绿阴冉冉遍天涯。林莺啼到无声处，青草池塘独听蛙。", "dynasty": "宋代", "author": "曹豳", "instruct": "七言绝句"}
{"title": "真州马上作", "content": "身随饥马日中行，眼入风沙困欲盲。心气已劳形亦弊，自怜於世欲何营。", "dynasty": "宋代", "author": "王安石", "instruct": "七言绝句"}
{"title": "闺情", "content": "壁间卫玠眉目是，膝下枚皋言语真。纵使无情似郎主，那能对此不沾巾。", "dynasty": "宋代", "author": "陈克", "instruct": "七言绝句"}
{"title": "伯牙", "content": "千载朱弦无此悲，欲弹孤绝鬼神疑。故人舍我归黄壤，流水高山心自知。", "dynasty": "宋代", "author": "王安石", "instruct": "七言绝句"}
{"title": "琨逖", "content": "迁乔不与莺争出，殿后犹云马不前。越石早知无合杀，不如且让祖生鞭。", "dynasty": "宋代", "author": "刘克庄", "instruct": "七言绝句"}
{"title": "读吕舍人诗追次其韵", "content": "有过当相规，有善当相告，岂惟定新交，亦以笃旧好。势利古所羞，置之勿复道。霜霣万木凋，孰秉岁寒操？", "dynasty": "宋代", "author": "陆游", "instruct": "五言律诗"}
{"title": "城南", "content": "雨过横塘水满堤，乱山高下路东西。一番桃李花开尽，惟有青青草色齐。", "dynasty": "宋代", "author": "曾巩", "instruct": "七言绝句"}
{"title": "自咸平至太康鞍马间得十小诗寄怀晏叔原并问", "content": "红梅定自开，有酒无人对。归时应好在，常恐风雨晦。", "dynasty": "宋代", "author": "黄庭坚", "instruct": "五言绝句"}
{"title": "五月十三日从罗山堂分得黄金间碧玉竹栽植小园戏作", "content": "栽竹须乘醉日栽，移将奇种出香台。贫家莫道无珍玩，多少黄金碧玉来。", "dynasty": "明代", "author": "徐熥", "instruct": "七言绝句"}
{"title": "春梦歌", "content": "春梦随云散，飞花逐水流。寄言众儿女，何必觅闲愁。", "dynasty": "清代", "author": "曹雪芹", "instruct": "五言绝句"}
{"title": "子夜四时歌·渊冰厚三尺", "content": "渊冰厚三尺，素雪覆千里。我心如松柏，君情复何似？", "dynasty": "南北朝", "author": "佚名", "instruct": "五言绝句"}
{"title": "芳草", "content": "芳草和烟暖更青。闲门要路一时连。年年点简人间事。唯有春负不世情。", "dynasty": "唐代", "author": "罗邺", "instruct": "七言绝句"}
{"title": "梅", "content": "谀佞盈廷不可闻，那堪世事日侵寻。三槐九棘浮云外，一树寒梅寄我心。", "dynasty": "宋代", "author": "董贞元", "instruct": "七言绝句"}
{"title": "二月廿二日潘子素王叔明来慰藉临别为写水傍树林图并题", "content": "积雨开新霁，汀洲生绿蘋。临流望远岫，归思忽如云。", "dynasty": "元代", "author": "倪瓒", "instruct": "五言绝句"}
{"title": "风雨", "content": "残暑时当尽，清风势自回。重云韫日月，大雨挟风雷。老树不自保，毇巢吁可哀！却愁新雁到，暮境更禁催！", "dynasty": "宋代", "author": "陆游", "instruct": "五言律诗"}
{"title": "感怀（一作陆沈诗，题作上礼部杨侍郎）", "content": "调与时人背，心将静者论。终年帝城里，不识五侯门。", "dynasty": "唐代", "author": "张继", "instruct": "五言绝句"}
{"title": "诗", "content": "仲尼以圣德。行聘徧周流。遭斥厄陈蔡。归之命也夫。", "dynasty": "魏晋", "author": "陈琳", "instruct": "五言绝句"}
{"title": "三友图", "content": "髯龙嘶风山石裂，玉人影断横斜月。一声翠羽琅玕东，罗浮梦断微茫中。", "dynasty": "宋代", "author": "吴柔胜", "instruct": "七言绝句"}
{"title": "病起", "content": "不求玉杵杵，不要水银银。但祝未来世，长为无病人。", "dynasty": "宋代", "author": "刘克庄", "instruct": "五言绝句"}
{"title": "春闺", "content": "寂寞梨花院落闲，远山愁入两眉弯。黄金络索珊瑚坠，独立春风教白鹇。", "dynasty": "宋代", "author": "陈允平", "instruct": "七言绝句"}
{"title": "夏日过庄严寺僧索诗为留三绝", "content": "松筠窈窕隐禅房，茗碗熏炉白昼长。门外尘埃生熟恼，谁知林下自清凉。", "dynasty": "宋代", "author": "晁公武", "instruct": "七言绝句"}
{"title": "江行", "content": "越信隔年稀，孤舟几梦归。月寒花露重，江晚水烟微。峰直帆相望，沙空鸟自飞。何时洞庭上，春雨满蓑衣。", "dynasty": "唐代", "author": "江为", "instruct": "五言律诗"}
{"title": "光禄坂行", "content": "山行落日下绝壁，西望千山万山赤。树枝有鸟乱鸣时，暝色无人独归客。马惊不忧深谷坠，草动只怕长弓射。安得更似开元中，道路即今多拥隔。", "dynasty": "唐代", "author": "杜甫", "instruct": "七言律诗"}
{"title": "缃梅", "content": "红梅眼看风吹尽，更有缃梅亦已无。天与色香天自爱，不教一点上蜂须。", "dynasty": "宋代", "author": "陆游", "instruct": "七言绝句"}
{"title": "偶行后圃成三绝", "content": "繁红飞尽绿成阴，更有忘忧草色新。吏隐何心来对景，化工随意自留春。", "dynasty": "宋代", "author": "王炎", "instruct": "七言绝句"}
{"title": "春愁", "content": "自有春愁正断魂，不堪芳草思王孙。落花寂寂黄昏雨，深院无人独倚门。", "dynasty": "唐代", "author": "韦庄", "instruct": "七言绝句"}
{"title": "南屏", "content": "早来风定绝尘霾，扫地如镜窗尽开。昏明四望移远近，昼夜两湖分去来。", "dynasty": "宋代", "author": "朱翌", "instruct": "七言绝句"}
{"title": "寻山家（一作长孙佐辅诗）", "content": "独访山家歇还涉，茅屋斜连隔松叶。主人闻语未开门，绕篱野菜飞黄蝶。", "dynasty": "唐代", "author": "羊士谔", "instruct": "七言绝句"}
{"title": "偶成", "content": "含毫意不浅，微月上帘栊。门静吏人息，心闲囹圄空。繁星入疏树，惊鹊倦秋风。始觉牵卑剧，宵眠亦在公。", "dynasty": "唐代", "author": "钱起", "instruct": "五言律诗"}
{"title": "赋得集池鴈诗", "content": "逢风时逈度。逐侣乍争飞。犹忆方塘水。今秋已复归。", "dynasty": "南北朝", "author": "庾信", "instruct": "五言绝句"}
{"title": "天台梵才师长吉在都数以诗笔见授因答以转句", "content": "九霞凝标倚霄极，尔时师在云岩侧。坐中不起见诸方，满祴天香嗅薝蔔。", "dynasty": "宋代", "author": "宋祁", "instruct": "七言绝句"}
{"title": "采莲", "content": "采莲女儿避残热，隔夜相期侵早发。指剥春葱腕似雪，画桡轻拨蒲根月。兰舟尺速有输赢，先到河湾赌何物。才到河湾分首去，散在花间不知处。", "dynasty": "唐代", "author": "方干", "instruct": "七言律诗"}
{"title": "福安溪行", "content": "短棹孤帆水急流，数声风笛碧溪头。无多行李萧条甚，两岸青山一叶舟。", "dynasty": "清代", "author": "金东", "instruct": "七言绝句"}
{"title": "下第作", "content": "年年模样一般般，何似东归把钓竿。岩谷谩劳思雨露，彩云终是逐鹓鸾。尘迷魏阙身应老，水到吴门叶欲残。至竟穷途也须达，不能长与世人看。", "dynasty": "唐代", "author": "罗隐", "instruct": "七言律诗"}
{"title": "失题", "content": "故国海云端，归宁便整鞍。里荣身上蒨，省罢手中兰。烧急平芜广，风悲古木寒。谢公山色在，朝夕共谁观。", "dynasty": "唐代", "author": "吴黔", "instruct": "五言律诗"}
{"title": "自咏", "content": "三十年前接俊游，即今身世寄沧洲。俚声不办谐韶頀，暮气宁能彻斗牛？绿酒可人消永日，黄鹂多事管闲愁。吹笙跨鹤何时去，剩欲平章太华秋。", "dynasty": "宋代", "author": "陆游", "instruct": "七言律诗"}
{"title": "落叶", "content": "暮秋木落剥霜红，俄觉平林一夜空。茂遂本凭枝干力，却辞枝干逐西风。", "dynasty": "宋代", "author": "王令", "instruct": "七言绝句"}
{"title": "早梅", "content": "缀雪枝条似有情，凌寒澹注笑妆成。冻香飘处宜春早，素艳开时混月明。迁客岭头悲袅袅，美人帘下妒盈盈。满园桃李虽堪赏，要且东风晚始生。", "dynasty": "唐代", "author": "罗邺", "instruct": "七言律诗"}
{"title": "秋寒", "content": "雪鬓年颜老，霜庭景气秋。病看妻检药，寒遣婢梳头。身外名何有，人间事且休。澹然方寸内，唯拟学虚舟。", "dynasty": "唐代", "author": "白居易", "instruct": "五言律诗"}
{"title": "春眺", "content": "疲痾荷拙患，沦踬合幽襟。栖息在何处，丘中鸣素琴。", "dynasty": "唐代", "author": "李百药", "instruct": "五言绝句"}
{"title": "病中辱张常侍题集贤院诗，因以继和", "content": "天禄阁门开，甘泉侍从回。图书皆帝籍，寮友尽仙才。骑省通中掖，龙楼隔上台。犹怜病宫相，诗寄洛阳来。", "dynasty": "唐代", "author": "白居易", "instruct": "五言律诗"}
{"title": "烽火辞", "content": "美人方一笑，烽火不须惊。昨夜骊山下，西戎已结兵。", "dynasty": "元代", "author": "杨维桢", "instruct": "五言绝句"}
{"title": "琴诗", "content": "若言琴上有琴声，放在匣中何不鸣？若言声在指头上，何不于君指上听？", "dynasty": "宋代", "author": "苏轼", "instruct": "七言绝句"}
{"title": "续长恨歌", "content": "帝乡云驭若为留，八景三清好在不？玉笛不随双鹤去，人间犹得听梁州。", "dynasty": "宋代", "author": "范成大", "instruct": "七言绝句"}
{"title": "永别", "content": "一封书寄数行啼，莫动哀吟易惨凄。古往今来只如此，几多红粉委黄泥。", "dynasty": "宋代", "author": "贾云华", "instruct": "七言绝句"}
{"title": "残梦", "content": "少时铁马蹴河冰，老去摧藏百不能。风雨满山窗未晓，只将残梦伴残灯。", "dynasty": "宋代", "author": "陆游", "instruct": "七言绝句"}
{"title": "塞下", "content": "铁马胡裘出汉营，分麾百道救龙城。左贤未遁旌竿折，过在将军不在兵。", "dynasty": "唐代", "author": "常建", "instruct": "七言绝句"}
{"title": "第一百七十四", "content": "仰看八尺躯，不要悬黄金。青青岁寒后，乃知君子心。", "dynasty": "宋代", "author": "文天祥", "instruct": "五言绝句"}
{"title": "席上作", "content": "江南处处烽烟起，海上年年御酒来。如此烽烟如此酒，老夫怀抱几时开。", "dynasty": "元代", "author": "杨维桢", "instruct": "七言绝句"}
{"title": "已亥杂诗 272", "content": "未济终焉心缥缈，百事翻从缺陷好。吟道夕阳山外山，古今谁免余情绕。", "dynasty": "清代", "author": "龚自珍", "instruct": "七言绝句"}
{"title": "天台梵才师长吉在都数以诗笔见授因答以转句", "content": "惟师墨海多雄藻，具足身中无欠宝。先追御寇跨泠风，后伴骚人拾香草。", "dynasty": "宋代", "author": "宋祁", "instruct": "七言绝句"}
{"title": "素梅 十七", "content": "天寒江国霜如雪，草木无情尽摧折。不知春意到江南，疏影横斜半窗月。", "dynasty": "元代", "author": "王冕", "instruct": "七言绝句"}
{"title": "盛山十二诗。流杯渠", "content": "激曲萦飞箭，浮沟泛满卮。将来山太守，早向习家池。", "dynasty": "唐代", "author": "韦处厚", "instruct": "五言绝句"}
{"title": "蝉", "content": "晓腹清呼饱露津，本求仙蜕远嚣尘。貂温范蜜非吾族，枉共花冠托此身。", "dynasty": "宋代", "author": "宋祁", "instruct": "七言绝句"}
{"title": "喜雨", "content": "临岐终日自裴回，干我茅斋半亩苔。山上乱云随手变，浙东飞雨过江来。一元和气归中正，百怪苍渊起蛰雷。千里稻花应秀色，酒樽风月醉亭台。", "dynasty": "唐代", "author": "殷尧藩", "instruct": "七言律诗"}
{"title": "古意", "content": "达晓寝衣冷，开帷霜露凝。风吹昨夜泪，一片枕前冰。", "dynasty": "唐代", "author": "刘商", "instruct": "五言绝句"}
{"title": "绝句", "content": "日炙樱桃已半红，更薰花气满襟风。路傍谒舍蹲遗兽，应有荒坟在麦中。", "dynasty": "宋代", "author": "张嵲", "instruct": "七言绝句"}
{"title": "冬至", "content": "世间剥复每相乘，此理几几唤得譍。万木冻僵梅有信，黄河冰合井如蒸。", "dynasty": "宋代", "author": "程大昌", "instruct": "七言绝句"}
{"title": "楼上", "content": "天地空搔首，频抽白玉簪。皇舆三极北，身事五湖南。恋阙劳肝肺，论材愧杞楠。乱离难自救，终是老湘潭。", "dynasty": "唐代", "author": "杜甫", "instruct": "五言律诗"}
{"title": "濠上", "content": "庄生坐濠上，下玩戏鱼躍。鱼固不知人，人奚谓鱼乐。", "dynasty": "宋代", "author": "宋祁", "instruct": "五言绝句"}
{"title": "古树", "content": "古树春风入，阳和力太迟。莫言生意尽，更引万年枝。", "dynasty": "唐代", "author": "崔道融", "instruct": "五言绝句"}
{"title": "将之衡阳道中作", "content": "万里南方去，扁舟泛自身。长年无爱物，深话少情人。醉卧襟长散，闲书字不真。衡阳路犹远，独与雁为宾。", "dynasty": "唐代", "author": "张祜", "instruct": "五言律诗"}
{"title": "阅耕", "content": "策杖看耕图，拖云出深谷。回头日未斜，还可将书读。", "dynasty": "明代", "author": "莫懋", "instruct": "五言绝句"}
{"title": "客意", "content": "雪屋灯青客枕孤，眼中了了见归途。山间儿女应相望，十月初旬得到无？", "dynasty": "金朝", "author": "元好问", "instruct": "七言绝句"}
{"title": "正月强半梅犹未开黄仲秉作诗嘲之次韵", "content": "水边疎影几人知，尚喜诗翁到未迟。怪得寻花心眼别，去年曾赋上林枝。", "dynasty": "宋代", "author": "张栻", "instruct": "七言绝句"}
{"title": "寄兴", "content": "黄金无足色，白璧有微瑕。求人不求备，妾愿老君家。", "dynasty": "宋代", "author": "戴复古", "instruct": "五言绝句"}
{"title": "感秋", "content": "试向疏林望，方知节候殊。乱声千叶下，寒影一巢孤。不蔽秋天雁，惊飞夜月乌。霜风与春日，几度遣荣枯。", "dynasty": "唐代", "author": "姚伦", "instruct": "五言律诗"}
{"title": "读吕舍人诗追次其韵", "content": "三沐复三熏，佩玉懹明珠。何至不自珍，欲效豕负涂？传呼虽甚宠，正可夸群奴。君看魏徵孙，世世为农夫。", "dynasty": "宋代", "author": "陆游", "instruct": "五言律诗"}
{"title": "已亥杂诗 1", "content": "著书何似观心贤？不奈巵言夜涌泉。百卷书成南渡后，先生续集再编年。", "dynasty": "清代", "author": "龚自珍", "instruct": "七言绝句"}
{"title": "吴门 五", "content": "万户千门尽劫灰，吴姬含笑踏青来。今日已无天下色，莫牵麋鹿上苏台！", "dynasty": "近代", "author": "苏曼殊", "instruct": "七言绝句"}
{"title": "秋晚", "content": "竹竿坡面老别驾，饭颗山头瘦拾遗。自古诗人例如此，放翁穷死未须悲。", "dynasty": "宋代", "author": "陆游", "instruct": "七言绝句"}
{"title": "籐枕诗", "content": "为爱江湖细雨声，短篷欹听买随行。那堪老去便轻软，肯羡珊瑚与夜明。", "dynasty": "宋代", "author": "张镃", "instruct": "七言绝句"}
{"title": "读史", "content": "民间斗米两三钱，万里耕桑罢戍边。常使屏风写无逸，应无烽火照甘泉。", "dynasty": "宋代", "author": "陆游", "instruct": "七言绝句"}
{"title": "西湖有长年小许每以小舠载予往来湖中临行乞", "content": "常在西湖烟水边，爱呼小艇破湖天。今朝画出西泠路，乞与长年作酒钱。", "dynasty": "明代", "author": "李流芳", "instruct": "七言绝句"}
{"title": "相和歌辞。蜀国弦", "content": "枫香晚华静，锦水南山影。惊石坠猿哀，竹云愁半岭。凉月生秋浦，玉沙鳞鳞光。谁家红泪客，不忍过瞿塘。", "dynasty": "唐代", "author": "李贺", "instruct": "五言律诗"}
{"title": "秋山吟", "content": "夜吟秋山上，袅袅秋风归。月色清且冷，桂香落人衣。", "dynasty": "唐代", "author": "施肩吾", "instruct": "五言绝句"}
{"title": "都亭驿诗", "content": "都驿荒凉尚邃深，息肩藉庇有馀阴。故宫今已生禾黍，翻作行人倍痛心。", "dynasty": "宋代", "author": "洪皓", "instruct": "七言绝句"}
{"title": "始自西山移寓江渚夜闻雨有作", "content": "客身移宿浦云东，孤馆残灯与旧同。夜静空江无落叶，雨声惊不似山中。", "dynasty": "明代", "author": "高启", "instruct": "七言绝句"}
{"title": "辞满代者未至", "content": "一麾来此恰三年，到得终更分外难。老眼看灯浑作晕，愁心得酒不成欢。", "dynasty": "宋代", "author": "杨万里", "instruct": "七言绝句"}
{"title": "湖上今岁游人颇盛戏作", "content": "翠阜青林烟叠重，朱楼画阁雨空蒙。禹祠西走兰亭路，一片湖山锦绣中。", "dynasty": "宋代", "author": "陆游", "instruct": "七言绝句"}
{"title": "相和歌辞。从军行", "content": "平生一顾念，意气溢三军。野日分戈影，天星合剑文。弓弦抱汉月，马足践胡尘。不求生入塞，唯当死报君。", "dynasty": "唐代", "author": "骆宾王", "instruct": "五言律诗"}
{"title": "白菊", "content": "秋天木叶干，犹有白花残。举世稀栽得，豪家却画看。片苔相应绿，诸卉独宜寒。几度携佳客，登高欲折难。", "dynasty": "唐代", "author": "张蠙", "instruct": "五言律诗"}
{"title": "奉和圣制登会昌山应制（一作赵起诗）", "content": "睿想入希夷，真游到具茨。玉銮登嶂远，云辂出花迟。泉壑凝神处，阳和布泽时。六龙多顺动，四海正雍熙。", "dynasty": "唐代", "author": "钱起", "instruct": "五言律诗"}
{"title": "炎关", "content": "关北关南气候分，雪飞不过古来云。若非曾发看山愿，老大何因入瘴云。", "dynasty": "宋代", "author": "刘克庄", "instruct": "七言绝句"}
{"title": "琴曲歌辞。蔡氏五弄。秋思", "content": "静与懒相偶，年将衰共催。前途欢不集，往事恨空来。昼景委红叶，月华铺绿苔。沉思更何有，结坐玉琴哀。", "dynasty": "唐代", "author": "司空曙", "instruct": "五言律诗"}
{"title": "经慈涧题", "content": "岸与恩同广，波将慈共深。涓涓劳日夜，长似下流心。", "dynasty": "唐代", "author": "郑繇", "instruct": "五言绝句"}
{"title": "春闺", "content": "春寒料峭病恹恹，愁到眉峰两碧尖。妒煞呢喃双燕子，寻巢依旧入风帘。", "dynasty": "清代", "author": "李美", "instruct": "七言绝句"}
{"title": "寒夜", "content": "三复招隐吟，不知寒夜深。看看西来月，移到青天心。", "dynasty": "唐代", "author": "施肩吾", "instruct": "五言绝句"}
{"title": "试院", "content": "斗暄成小疾，亦稍败吾勤。定是朱衣吏，乘时欲舞文。", "dynasty": "宋代", "author": "李格非", "instruct": "五言绝句"}
{"title": "密意", "content": "呵花贴鬓黏寒发，凝酥光透猩猩血。经过洛水几多人，唯有陈王见罗袜。", "dynasty": "唐代", "author": "韩偓", "instruct": "七言绝句"}
{"title": "读僧灵彻诗", "content": "东林寺里西廊下，石片镌题数首诗。言句怪来还校别，看名知是老汤师。", "dynasty": "唐代", "author": "白居易", "instruct": "七言绝句"}
{"title": "子规", "content": "雨恨花愁同此冤，啼时闻处正春繁。千声万血谁哀尔，争得如花笑不言。", "dynasty": "唐代", "author": "来鹄", "instruct": "七言绝句"}
{"title": "沭阳古渡作", "content": "日落问津处，云霞残碧空。牧牛避田烧，退鹢随潮风。回首故乡远，临流此路穷。翩翩青冥去，羡彼高飞鸿。", "dynasty": "唐代", "author": "钱起", "instruct": "五言律诗"}
{"title": "哭同年罗著作", "content": "荒凉故宅何人住，寂寞孀妻即日还。一岁婴儿安健否，巨源虽在谪深山。", "dynasty": "宋代", "author": "王禹偁", "instruct": "七言绝句"}
{"title": "绝句", "content": "天与莲峰作幸民，旧时相识几犹存。家书千里懒开眼，僦屋两间长闭门。", "dynasty": "宋代", "author": "彭正建", "instruct": "七言绝句"}
{"title": "咏史", "content": "一日天诛正始馀，百年曹马两丘墟。景王似见铜驼祸，究极根源杀太初。", "dynasty": "宋代", "author": "陈普", "instruct": "七言绝句"}
{"title": "杂赋", "content": "得雨郊原已遍耕，东家西舍多逢迎。前山云起树无影，别浦潮生船有声。", "dynasty": "宋代", "author": "陆游", "instruct": "七言绝句"}
{"title": "春秋战国门。再吟", "content": "门下三千各自矜，频弹剑客独无能。田文不厌无能客，三窟全身果有凭。", "dynasty": "唐代", "author": "周昙", "instruct": "七言绝句"}
{"title": "春风", "content": "春风如贵客，一到便繁华。来扫千山雪，归留万国花。", "dynasty": "清代", "author": "袁枚", "instruct": "五言绝句"}
{"title": "立春日宁州行营因赋朔风吹飞雪", "content": "边声日夜合，朔风惊复来。龙山不可望，千里一裴回。捐扇破谁执，素纨轻欲裁。非时妒桃李，自是舞阳台。", "dynasty": "唐代", "author": "李益", "instruct": "五言律诗"}
{"title": "探春", "content": "五日才能一日来，眼生方觉有春回。向来日日频来探，只道园花不肯开。", "dynasty": "宋代", "author": "杨万里", "instruct": "七言绝句"}
{"title": "杨梅", "content": "止渴不相似，和羹凉亦同。不思五和里，调济荷元功。", "dynasty": "宋代", "author": "陈景沂", "instruct": "五言绝句"}
{"title": "汴河", "content": "指顾枯河五十年，龙舟早晚定疏川？还京却要东南运，酸枣棠梨莫蓊然。", "dynasty": "宋代", "author": "范成大", "instruct": "七言绝句"}
{"title": "范雎", "content": "范雎相秦倾九州，一言立断魏齐头。世间祸故不可忽，箦中死尸能报雠。", "dynasty": "宋代", "author": "王安石", "instruct": "七言绝句"}
{"title": "出军", "content": "龙绕旌竿兽满旗，翻营乍似雪中移。中军一队三千骑，尽是并州游侠儿。", "dynasty": "唐代", "author": "戎昱", "instruct": "七言绝句"}
{"title": "下第东归道中作", "content": "一回落第一宁亲，多是途中过却春。心火不销双鬓雪，眼泉难濯满衣尘。苦吟风月唯添病，遍识公卿未免贫。马壮金多有官者，荣归却笑读书人。", "dynasty": "唐代", "author": "杜荀鹤", "instruct": "七言律诗"}
{"title": "禅院弈棋偶题", "content": "裛尘丝雨送微凉，偶出樊笼入道场。半偈已能消万事，一枰兼得了残阳。寻知世界都如梦，自喜身心甚不忙。更约西风摇落后，醉来终日卧禅房。", "dynasty": "唐代", "author": "吴融", "instruct": "七言律诗"}
{"title": "御柳", "content": "御柳新黄已迸条，宫沟薄冻未全消。人间今日春多少，只看东方北斗杓。", "dynasty": "宋代", "author": "王安石", "instruct": "七言绝句"}
{"title": "溪上", "content": "杖策溪边兴尽归，片云何事逐人飞。飘然自是无心物，欲去还来上客衣。", "dynasty": "宋代", "author": "宋祁", "instruct": "七言绝句"}
{"title": "九日", "content": "老无擘画笑柴桑，两眼惺惺菊自黄。渠更笑人无菊把，拒霜相对过重阳。", "dynasty": "宋代", "author": "洪咨夔", "instruct": "七言绝句"}
{"title": "消夏诗", "content": "不着衣冠近半年，水云深处抱花眠。平生自想无官乐，第一骄人六月天。", "dynasty": "清代", "author": "袁枚", "instruct": "七言绝句"}
{"title": "晚春", "content": "春残叶密花枝少，睡起茶多酒盏疏。斜倚屏风搔首坐，满簪华发一床书。", "dynasty": "宋代", "author": "王安石", "instruct": "七言绝句"}
{"title": "对鲙", "content": "行到鲈鱼乡里时，鲙盘如雪怕风吹。犹怜醉里江南路，马上垂鞭学钓时。", "dynasty": "唐代", "author": "项斯", "instruct": "七言绝句"}
{"title": "湖山", "content": "故堞无遗迹，萧然数十家。茶烟映山起，酒旆傍堤斜。", "dynasty": "宋代", "author": "陆游", "instruct": "五言绝句"}
{"title": "对菊", "content": "九日不出门，十日见黄菊。灼灼尚繁英，美人无消息。", "dynasty": "唐代", "author": "贾岛", "instruct": "五言绝句"}
{"title": "舟行晚泊江上寺", "content": "久劳风水上，禅客喜相依。挂衲虽无分，修心未觉非。日沈山虎出，钟动寺禽归。月上潮平后，谈空渐入微。", "dynasty": "唐代", "author": "杜荀鹤", "instruct": "五言律诗"}
{"title": "所居首夏，水木尤清，适然有作", "content": "病来无事草堂空，昼水休闻十二筒。桂静似逢青眼客，松闲如见绿毛翁。潮期暗动庭泉碧，梅信微侵地障红。尽日枕书慵起得，被君犹自笑从公。", "dynasty": "唐代", "author": "皮日休", "instruct": "七言律诗"}
{"title": "送别诗", "content": "杨柳青青著地垂，杨花漫漫搅天飞。柳条折尽花飞尽，借问行人归不归？", "dynasty": "隋代", "author": "佚名", "instruct": "七言绝句"}
{"title": "旧愁", "content": "银屏屈曲障春风，独抱寒衾睡正浓。啼鸟一声惊破梦，乱愁依旧锁眉峰。", "dynasty": "宋代", "author": "朱淑真", "instruct": "七言绝句"}
{"title": "别师", "content": "劫火烧成烈焰城，煎熬无计拯众生。请师少念清凉境，此是西天第一程。", "dynasty": "宋代", "author": "释成明", "instruct": "七言绝句"}
{"title": "王述庵论诗绝句诋諆放翁，感而赋此", "content": "放翁爱国岂寻常？一记南园目论狂。倘使平原能灭虏，禅文九锡亦何妨。", "dynasty": "近代", "author": "柳亚子", "instruct": "七言绝句"}
{"title": "今岁官茶极妙而难为赏音者戏作两诗用前韵", "content": "鸡苏狗虱难同味，怀取君恩归去来。青箬湖边寻顾陆，白莲社里觅宗雷。", "dynasty": "宋代", "author": "黄庭坚", "instruct": "七言绝句"}
{"title": "自孟津舟西上雨中作", "content": "秋烟漠漠雨濛濛，不卷征帆任晚风。百口寄安沧海上，一身逃难绿林中。来时楚岸杨花白，去日隋堤蓼穗红。却到故园翻似客，归心迢递秣陵东。", "dynasty": "唐代", "author": "韦庄", "instruct": "七言律诗"}
{"title": "春夜", "content": "金炉香烬漏声残，翦翦轻风阵阵寒。春色恼人眠不得，月移花影上栏杆。", "dynasty": "宋代", "author": "王安石", "instruct": "七言绝句"}
{"title": "平戎辞", "content": "太白秋高助发兵，长风夜卷虏尘清。男儿解却腰间剑，喜见从王道化平。", "dynasty": "唐代", "author": "王涯", "instruct": "七言绝句"}
{"title": "寄情", "content": "灼灼早春梅，东南枝最早。持来玩未足，花向手中老。芳香销掌握，怅望生怀抱。岂无后开花，念此先开好。", "dynasty": "唐代", "author": "白居易", "instruct": "五言律诗"}
{"title": "送客山行", "content": "岭云为作小凉天，山店重来忆去年。独树丹枫谁不见，何须更立万松前。", "dynasty": "宋代", "author": "杨万里", "instruct": "七言绝句"}
{"title": "新屋", "content": "耳顺何为土木勤，叔孙墙屋有前闻。纵然一世如红叶，犹得十年吟白云。性逸且图称野客，才难非敢傲明君。清甜数尺沙泉井，平与邻家昼夜分。", "dynasty": "唐代", "author": "徐夤", "instruct": "七言律诗"}
{"title": "独立", "content": "独立柴荆外，颓然一秃翁。乱山吞落日，野水倒寒空。忧患工催老，飘零敢讳穷？渔歌亦何恨，凄断满西风。", "dynasty": "宋代", "author": "陆游", "instruct": "五言律诗"}
{"title": "秋怀", "content": "秋来客思渺烟波，湖上看山秋更多。只恐佳人怨秋色，晚风吹断采菱歌。", "dynasty": "明代", "author": "谢榛", "instruct": "七言绝句"}
{"title": "自贻", "content": "饮筵博席与心违，野眺春吟更是谁。琴有涧风声转淡，诗无僧字格还卑。恨抛水国荷蓑雨，贫过长安樱笋时。头角俊髦应指笑，权门踪迹独差池。", "dynasty": "唐代", "author": "郑谷", "instruct": "七言律诗"}
{"title": "萱草", "content": "唤作忘忧草，相看万事休。若教花有语，郤解使人愁。", "dynasty": "宋代", "author": "陈师道", "instruct": "五言绝句"}
{"title": "幽居", "content": "白发萧萧仅到肩，一枝藤杖日翩跹。草苫墙北栖鸡屋，泥补桥西放鸭船。心似枯葵空向日，身如病栎孰知年？放怀却有翛然处，不养金丹不学禅。", "dynasty": "宋代", "author": "陆游", "instruct": "七言律诗"}
{"title": "纪事", "content": "麟笔严于首恶书，我将口舌击奸谀。虽非周勃安刘手，不愧当年产禄诛。", "dynasty": "宋代", "author": "文天祥", "instruct": "七言绝句"}
{"title": "秋清", "content": "高秋苏病气，白发自能梳。药饵憎加减，门庭闷扫除。杖藜还客拜，爱竹遣儿书。十月江平稳，轻舟进所如。", "dynasty": "唐代", "author": "杜甫", "instruct": "五言律诗"}
{"title": "客意", "content": "已换春衫别后衣，此心长共白云飞。高堂寿酒年年事，趁取榴花及早归。", "dynasty": "宋代", "author": "郑獬", "instruct": "七言绝句"}
{"title": "辰阳即事（一作刘长卿诗，题云感怀）", "content": "青枫落叶正堪悲，黄菊残花欲待谁。水近偏逢寒气早，山深常见日光迟。愁中卜命看周易，病里招魂读楚词。自恨不如湘浦雁，春来即是北归时。", "dynasty": "唐代", "author": "张谓", "instruct": "七言律诗"}
{"title": "陈待制挽诗", "content": "世事从来半局棋，夜眠还有不应时。峙岩桥畔船辞柁，冷水观边花发枝。", "dynasty": "宋代", "author": "叶适", "instruct": "七言绝句"}
{"title": "老去", "content": "老去愧妻儿，冬来有劝词。暖寒从饮酒，冲冷少吟诗。战胜心还壮，斋勤体校羸。由来世间法，损益合相随。", "dynasty": "唐代", "author": "白居易", "instruct": "五言律诗"}
{"title": "梅花", "content": "竹绕疏篱水绕村，一枝无语更黄昏。暗香似识骚人意，月澹无风自入门。", "dynasty": "宋代", "author": "方岳", "instruct": "七言绝句"}
{"title": "东津", "content": "秋老江南隔岸山，断云衰草雨斑斑。烟帆未可横江去，鸣橹恐妨鸥鹭閒。", "dynasty": "宋代", "author": "方岳", "instruct": "七言绝句"}
{"title": "信州溪岸夜吟作", "content": "夜倚临溪店，怀乡独苦吟。月当山顶出，星倚水湄沈。雾气渔灯冷，钟声谷寺深。一城人悄悄，琪树宿仙禽。", "dynasty": "唐代", "author": "韦庄", "instruct": "五言律诗"}
{"title": "次櫂歌韵", "content": "宛宛溪流九曲湾，山猿时下鸟关关。钓矶茶灶山中乐，大隐苍屏日月閒。", "dynasty": "宋代", "author": "韩元吉", "instruct": "七言绝句"}
{"title": "大云寺茶诗", "content": "玉蕊一枪称绝品，僧家造法极功夫。兔毛瓯浅香云白，虾眼汤翻细浪俱。断送睡魔离几席，增添清气入肌肤。幽丛自落溪岩外，不肯移根入上都。", "dynasty": "唐代", "author": "吕岩", "instruct": "七言律诗"}
{"title": "永别", "content": "魂归冥漠魄归泉，却恨青蛾误少年。三尺孤坟何处是，每逢寒食一潸然。", "dynasty": "宋代", "author": "贾云华", "instruct": "七言绝句"}
{"title": "春题", "content": "柳莫摇摇花莫开，此心因病亦成灰。人生只有家园乐，及取春农归去来。", "dynasty": "唐代", "author": "薛能", "instruct": "七言绝句"}
{"title": "归航", "content": "春岸移舟雪半消，长年忍冷转塘坳。数声雅轧催归橹，属玉惊飞上柳梢。", "dynasty": "宋代", "author": "史弥宁", "instruct": "七言绝句"}
{"title": "南朝", "content": "地险悠悠天险长，金陵王气应瑶光。休夸此地分天下，只得徐妃半面妆。", "dynasty": "唐代", "author": "李商隐", "instruct": "七言绝句"}
{"title": "咏史", "content": "九野寒威闭六阴，一川风月伴瑶琴。鼓楼岩下人如玉，说与渔郎仔细寻。", "dynasty": "宋代", "author": "陈普", "instruct": "七言绝句"}
{"title": "子夜四时歌 冬歌 四", "content": "一年漏将尽。万里人未归。君志固有在。妾躯乃无依。", "dynasty": "南北朝", "author": "萧衍", "instruct": "五言绝句"}
{"title": "岁晚", "content": "戒杀家庖罢馈鱼，病脾亦复禁寒蔬。莫惭邻里嘲枯淡，出甑香粳玉不如。", "dynasty": "宋代", "author": "陆游", "instruct": "七言绝句"}
{"title": "子夜四时歌 其二 夏歌", "content": "垂帘倦类热，卷幌乘清阴。风吹合欢帐，直动相思琴。", "dynasty": "南北朝", "author": "王金珠", "instruct": "五言绝句"}
{"title": "偶作", "content": "若问如何是此心，能思能索又能寻。汝心底用他人说，只是寻常用底心。", "dynasty": "宋代", "author": "杨简", "instruct": "七言绝句"}
{"title": "后汉门。再吟", "content": "咸怨刑科有党偏，耕夫无不事戎旃。是时老幼饥号处，一斛黄禾五百千。", "dynasty": "唐代", "author": "周昙", "instruct": "七言绝句"}
{"title": "梅花", "content": "一枝斜映佛前灯，春入铜壶夜不冰。昔岁曾游大庾岭，今年聊作小乘僧。", "dynasty": "宋代", "author": "陈与义", "instruct": "七言绝句"}
{"title": "句", "content": "旧者今不见，今者旧不知。万古明月在，千山黄云飞。", "dynasty": "宋代", "author": "谌祜", "instruct": "五言绝句"}
{"title": "冬郊行望", "content": "桂密岩花白，梨疏林叶红。江皋寒望尽，归念断征篷。", "dynasty": "唐代", "author": "王勃", "instruct": "五言绝句"}
{"title": "华山", "content": "岩头漠漠卫卿云，谷口纷纷张楷雾。安得钩梯上石龟，欲看明星洗头处。", "dynasty": "宋代", "author": "文同", "instruct": "七言绝句"}
{"title": "多情", "content": "赋分多情却自嗟，萧衰未必为年华。睡轻可忍风敲竹，饮散那堪月在花。薄宦因循抛岘首，故人流落向天涯。莺春雁夜长如此，赖是幽居近酒家。", "dynasty": "唐代", "author": "郑谷", "instruct": "七言律诗"}
{"title": "初月", "content": "始看东上又西浮，圆缺何曾得自由。照物不能长似镜，当天多是曲如钩。定无列宿敢争耀，好伴晴河相映流。直使奔波急于箭，只应白尽世间头。", "dynasty": "唐代", "author": "杜光庭", "instruct": "七言律诗"}
{"title": "并州路（一作杨达诗，题云塞下作）", "content": "秋日并州路，黄榆落故关。孤城吹角罢，数骑射雕还。帐幕遥临水，牛羊自下山。征人正垂泪，烽火起云间。", "dynasty": "唐代", "author": "李宣远", "instruct": "五言律诗"}
{"title": "倚醉", "content": "倚醉无端寻旧约，却怜惆怅转难胜。静中楼阁深春雨。远处帘栊半夜灯。抱柱立时风细细，绕廊行处思腾腾。分明窗下闻裁翦，敲遍阑干唤不应。", "dynasty": "唐代", "author": "韩偓", "instruct": "七言律诗"}
{"title": "苦雨中又作四声诗寄鲁望。平入声", "content": "羁栖愁霖中，缺宅屋木恶。荷倾还惊鱼，竹滴复触鹤。闲僧千声琴，宿客一笈药。悠然思夫君，忽忆蜡屐著。", "dynasty": "唐代", "author": "皮日休", "instruct": "五言律诗"}
{"title": "耕", "content": "身处茅茨陋，天开绿野宽。因天分地利，春雨一犁寒。", "dynasty": "元代", "author": "郭贞顺", "instruct": "五言绝句"}
{"title": "郁林八景诗 其八 龙桥古渡", "content": "鳌头浪涌金沙碧，江国飞虹瑞气摇。发泄地灵知有待，使君题作瑞龙桥。", "dynasty": "明代", "author": "邝元乐", "instruct": "七言绝句"}
{"title": "读黄仙裳秋槎唱和诗", "content": "建功何似建言奇，老将殊勋有了期。不及先生拈好韵，乱离直到太平时。", "dynasty": "清代", "author": "上崇", "instruct": "七言绝句"}
{"title": "百年吟", "content": "百年嗟荏苒，千里痛萧条。忍逐东流水，无斯任所飘。", "dynasty": "宋代", "author": "邵雍", "instruct": "五言绝句"}
{"title": "钓车", "content": "小轮轻线妙无双，曾伴幽人酒一缸。洛客见诗如有问，辗烟冲雨过桐江。", "dynasty": "唐代", "author": "陆龟蒙", "instruct": "七言绝句"}
{"title": "汉江行次", "content": "村寺虽深已暗知，幡竿残日迥依依。沙头有庙青林合，驿步无人白鸟飞。牧笛自由随草远，渔歌得意扣舷归。竹园相接春波暖，痛忆家乡旧钓矶。", "dynasty": "唐代", "author": "韩偓", "instruct": "七言律诗"}
{"title": "咏影", "content": "万物患有象，不能逃大明。始随残魄灭，又逐晓光生。曲直宁相隐，洪纤必自呈。还如至公世，洞鉴是非情。", "dynasty": "唐代", "author": "齐己", "instruct": "五言律诗"}
{"title": "使北", "content": "自说家乡古相州，白麻风旨出狂酋。中书尽出降元表，北渡黄河衣锦游。", "dynasty": "宋代", "author": "文天祥", "instruct": "七言绝句"}
{"title": "南游", "content": "穷秋几日雨，处处生苍苔。旧国寄书后，凉天方雁来。露繁山草湿，洲暖水花开。去尽同行客，一帆犹未回。", "dynasty": "唐代", "author": "于武陵", "instruct": "五言律诗"}
{"title": "武三思挽歌", "content": "玉匣金为缕，银钩石作铭。短歌伤薤曲，长暮泣松扃。事往昏朝雾，人亡折夜星。忠贤良可惜，图画入丹青。", "dynasty": "唐代", "author": "李峤", "instruct": "五言律诗"}
{"title": "书事", "content": "闲时但觉求人易，险处方知为己深。世事尽随流水去，白云自识古人心。", "dynasty": "宋代", "author": "施枢", "instruct": "七言绝句"}
{"title": "城北", "content": "青青千里乱春袍，宿两催红出小桃。回首北城无限思，日酣川净野云高。", "dynasty": "宋代", "author": "王安石", "instruct": "七言绝句"}
{"title": "题愁", "content": "聚散竟无形，回肠百结成。古今销不得，离别觉潜生。降虏将军思，穷秋远客情。何人更憔悴，落第泣秦京。", "dynasty": "唐代", "author": "许浑", "instruct": "五言律诗"}
{"title": "蜻蜓", "content": "碧玉眼睛云母翅，轻于粉蝶瘦于蜂。坐来迎拂波光久，岂是殷勤为蓼丛。", "dynasty": "唐代", "author": "韩偓", "instruct": "七言绝句"}
{"title": "观曾文清诗刻", "content": "我访茶山公已仙，向人惟有竹苍然。摩挲欲问当时事，竹不能言风为传。", "dynasty": "宋代", "author": "赵蕃", "instruct": "七言绝句"}
{"title": "草庵", "content": "鹅埠西边长蓢塘，云来如墨树苍凉。迎头一阵蓑蓑雨，才转山坳又夕阳。", "dynasty": "清代", "author": "李文藻", "instruct": "七言绝句"}
{"title": "军中醉饮寄沈八、刘叟（一作畅当诗）", "content": "酒渴爱江清，馀甘漱晚汀。软沙欹坐稳，冷石醉眠醒。野膳随行帐，华音发从伶。数杯君不见，醉已遣沉冥。", "dynasty": "唐代", "author": "杜甫", "instruct": "五言律诗"}
{"title": "怨", "content": "新妆竟与画图争，知是昭阳第几名？瘦影自临春水照，卿须怜我我怜卿。", "dynasty": "明代", "author": "冯小青", "instruct": "七言绝句"}
{"title": "原上新居（一作王建诗）", "content": "秋来梨果熟，行哭小儿饥。邻富鸡长往，庄贫客渐稀。借牛耕地晚，卖树纳钱迟。墙下当官道，依前夹竹篱。", "dynasty": "唐代", "author": "姚合", "instruct": "五言律诗"}
{"title": "龙州韦郎中先梦六赤，后因打叶子以诗上", "content": "红蜡香烟扑画楹，梅花落尽庾楼清。光辉圆魄衔山冷，彩镂方牙着腕轻。宝帖牵来狮子镇，金盆引出凤凰倾。微黄喜兆庄周梦，六赤重新掷印成。", "dynasty": "唐代", "author": "李洞", "instruct": "七言律诗"}
{"title": "晚立", "content": "倦凭小竖立柴门，残角疏钟欲断魂。伤雁养翎依荻浦，渡牛浮鼻望烟村。壮心已觉随年往，孤学何由与俗论？数点雨声催返舍，小窗灯火对壼餐。", "dynasty": "宋代", "author": "陆游", "instruct": "七言律诗"}
{"title": "东居 十五", "content": "胭脂湖畔紫骝骄，流水栖鸦认小桥。为向芭蕉问消息，朝朝红泪欲成潮。", "dynasty": "近代", "author": "苏曼殊", "instruct": "七言绝句"}
{"title": "杂兴", "content": "犀象本安山海远，楩楠岂愿栋梁材。伏波病困壶头日，应有严光入梦来。", "dynasty": "宋代", "author": "陆游", "instruct": "七言绝句"}
{"title": "月", "content": "过水穿楼触处明，藏人带树远含清。初生欲缺虚惆怅，未必圆时即有情。", "dynasty": "唐代", "author": "李商隐", "instruct": "七言绝句"}
{"title": "览镜（一作李嗣宗诗）", "content": "岁去红颜尽，愁来白发新。今朝开镜匣，疑是别逢人。", "dynasty": "唐代", "author": "李崇嗣", "instruct": "五言绝句"}
{"title": "种橘", "content": "小擘枝头满袖香，累累秋实正宜霜。每来长是移时去，为尔风流似故乡。", "dynasty": "宋代", "author": "卢祖皋", "instruct": "七言绝句"}
{"title": "转寿春守太和庚戌岁二月祗命寿阳时替裴…诗人之末云", "content": "未登崖谷寻丹灶，且历轩窗看壁题。那遇八公生羽翼，空悲七子委尘泥。旧坛无复翔云鹤，废垒曾经振鼓鼙。点检遗编尽朝菌，应难求望一刀圭。", "dynasty": "唐代", "author": "李绅", "instruct": "七言律诗"}
{"title": "春柳", "content": "时回春日暖，晴看柳垂金。绿叶和风放，新枝拂晓禽。", "dynasty": "清代", "author": "王照圆", "instruct": "五言绝句"}
{"title": "牡丹", "content": "落尽春红始著花，花时比屋事豪奢。买栽池馆恐无地，看到子孙能几家。门倚长衢攒绣毂，幄笼轻日护香霞。歌钟满座争欢赏，肯信流年鬓有华。", "dynasty": "唐代", "author": "罗邺", "instruct": "七言律诗"}
{"title": "杏花", "content": "团雪上晴梢，红明映碧寥。店香风起夜，村白雨休朝。静落犹和蒂，繁开正蔽条。澹然闲赏久，无以破妖娆。", "dynasty": "唐代", "author": "温宪", "instruct": "五言律诗"}
{"title": "省习堂偶题", "content": "格外官曹自在身，阖门扫轨养天真。何须更待年三十，始约孤高不诣人。", "dynasty": "宋代", "author": "葛立方", "instruct": "七言绝句"}
{"title": "谣俗", "content": "上林胡蝶小，试伴汉家君。飞向南城去，误落石榴裙。脉脉花满树，翾翾燕绕云。出门不识路，羞问陌头人。", "dynasty": "唐代", "author": "李贺", "instruct": "五言律诗"}
{"title": "无题", "content": "珠靴玉指擘箜篌，谁记山南秉烛游？结绮诗成江令醉，橐泉梦断沈郎愁。天涯落日孤鸿没，镜里流年两鬓秋。不用更求驱豆术，人生离合判悠悠。", "dynasty": "宋代", "author": "陆游", "instruct": "七言律诗"}
{"title": "桂花", "content": "绝怜月殿好根荄，流入人间次第开。只有君家双种好，馨香曾达九天来。", "dynasty": "宋代", "author": "邵清甫", "instruct": "七言绝句"}
{"title": "春阴", "content": "寒食少天色，春风多柳花。倚楼心目乱，不觉见栖鸦。", "dynasty": "宋代", "author": "石延年", "instruct": "五言绝句"}
{"title": "颂古", "content": "若知天地本同根，终不应来更问人。却得南泉亲指似，等闲花发梦中春。", "dynasty": "宋代", "author": "释道颜", "instruct": "七言绝句"}
{"title": "题延陵县孙抱鼓诗", "content": "徒有八尺围，腹无一寸肠。面皮如许厚，受打未讵央。", "dynasty": "南北朝", "author": "高爽", "instruct": "五言绝句"}
{"title": "海仙花诗", "content": "春憎窈窕教无子，天为妖娆不与香。尽日含毫难比兴，花中应是卫庄姜。", "dynasty": "宋代", "author": "王禹偁", "instruct": "七言绝句"}
{"title": "舟中", "content": "萧萧风雨小江秋，不是愁人亦合愁。忽听疏钟知寺近，笑寻沙路上牛头。", "dynasty": "宋代", "author": "陆游", "instruct": "七言绝句"}
{"title": "寄远", "content": "两叶愁眉愁不开，独含惆怅上层台。碧云空断雁行处，红叶已凋人未来。塞外音书无信息，道傍车马起尘埃。功名待寄凌烟阁，力尽辽城不肯回。", "dynasty": "唐代", "author": "杜牧", "instruct": "七言律诗"}
{"title": "一叶落", "content": "烦暑郁未退，凉飙潜已起。寒温与盛衰，递相为表里。萧萧秋林下，一叶忽先委。勿言微摇落，摇落从此始。", "dynasty": "唐代", "author": "白居易", "instruct": "五言律诗"}
{"title": "咏史", "content": "罗襦帝子本同生，故把玄谈乱浊清。粉面青蝇麾不去，到头白黑自分明。", "dynasty": "宋代", "author": "陈普", "instruct": "七言绝句"}
{"title": "即事", "content": "自刈香秔税水舂，旋篘新酒搦泥封。晚菘种已无余地，不枉归田学老农。", "dynasty": "宋代", "author": "方岳", "instruct": "七言绝句"}
{"title": "古剑", "content": "铸时天匠待英豪，紫焰寒星匣倍牢。三尺何年拂尘土，四溟今日绝波涛。雄应垓下收蛇阵，滞想溪头伴豹韬。惜是真龙懒抛掷，夜来冲斗气何高。", "dynasty": "唐代", "author": "谭用之", "instruct": "七言律诗"}
{"title": "七夕", "content": "鸾扇斜分凤幄开，星桥横过鹊飞回。争将世上无期别，换得年年一度来。", "dynasty": "唐代", "author": "李商隐", "instruct": "七言绝句"}
{"title": "秋日", "content": "风萤开阖度松阴，松下飘然倦客心。几点清光照凉夜，何时远寺得幽寻。", "dynasty": "金朝", "author": "蔡松年", "instruct": "七言绝句"}
{"title": "闺情", "content": "一别隔炎凉，君衣忘短长。裁缝无处等，以意忖情量。畏瘦疑伤窄，防寒更厚装。半啼封裹了，知欲寄谁将。", "dynasty": "唐代", "author": "孟浩然", "instruct": "五言律诗"}
{"title": "徐步", "content": "整履步青芜，荒庭日欲晡。芹泥随燕觜，花蕊上蜂须。把酒从衣湿，吟诗信杖扶。敢论才见忌，实有醉如愚。", "dynasty": "唐代", "author": "杜甫", "instruct": "五言律诗"}
{"title": "菊花", "content": "独芳三径属秋深，清致贞姿快赏心。解道卓为霜下杰，平生靖节最知音。", "dynasty": "宋代", "author": "史铸", "instruct": "七言绝句"}
{"title": "绝句", "content": "夜静山寒渐透衣，旋煨松火拥炉围。忽听竹外篱门响，知是小童买酒归。", "dynasty": "宋代", "author": "冯坦", "instruct": "七言绝句"}
{"title": "莲子", "content": "蜂儿来自宛溪中，两翅虽无已是虫。不似荷花窠底蜜，方成玉蛹未成蜂。", "dynasty": "宋代", "author": "杨万里", "instruct": "七言绝句"}
{"title": "七夕", "content": "牛女相期七夕秋，相逢俱喜鹊横流。彤云缥缈回金辂，明月婵娟挂玉钩。燕羽几曾添别恨，花容终不更含羞。更残便是分襟处，晓箭东来射翠楼。", "dynasty": "唐代", "author": "曹松", "instruct": "七言律诗"}
{"title": "玉山吟社席上即事", "content": "唾壶击破转心惊，弹指苍茫景物更。满地江湖吾尚在，棋枰声里俟河清。", "dynasty": "清代", "author": "章炳麟", "instruct": "七言绝句"}
{"title": "所居永乐县久旱，县宰祈祷得雨，因赋诗", "content": "甘膏滴滴是精诚，昼夜如丝一尺盈。只怪闾阎喧鼓吹，邑人同报朿长生。", "dynasty": "唐代", "author": "李商隐", "instruct": "七言绝句"}
{"title": "岁晚", "content": "不学空门不学仙，端居胸次自超然。绛人甲子君休问，新岁吾儿本命年。", "dynasty": "宋代", "author": "陆游", "instruct": "七言绝句"}
{"title": "初春济南作", "content": "山郡逢春复乍晴，陂塘分出几泉清？郭边万户皆临水，雪后千峰半入城。", "dynasty": "清代", "author": "王士祯", "instruct": "七言绝句"}
{"title": "闲题", "content": "独自行来独自坐，无限世人不识我。惟有城南老树精，分明知道神仙过。", "dynasty": "唐代", "author": "吕岩", "instruct": "七言绝句"}
{"title": "仙掌", "content": "峭形寒倚夕阳天，毛女莲花翠影连。云外自为高出手，人间谁合斗挥拳。鹤抛青汉来岩桧，僧隔黄河望顶烟。晴露红霞长满掌，只应栖托是神仙。", "dynasty": "唐代", "author": "齐己", "instruct": "七言律诗"}
{"title": "云", "content": "纷纷霭霭遍江湖，得路为霖岂合无。莫使悠飏只如此，帝乡还更暖苍梧。", "dynasty": "唐代", "author": "罗邺", "instruct": "七言绝句"}
{"title": "海月", "content": "金波涌出烂争盆，黑白亏盈湛不痕。莫谓清波无透路，珊瑚枝上影团团。", "dynasty": "宋代", "author": "释普宁", "instruct": "七言绝句"}
{"title": "暮春", "content": "芳事阑珊三月时，春愁惟有落花知，柳绵飘白东风老，一树斜阳叫子规。", "dynasty": "宋代", "author": "黄庚", "instruct": "七言绝句"}
{"title": "漫兴", "content": "晨起翛然曳杖行，一帘疏雨作秋清。老来岁月能多少，看得栽花结子成？", "dynasty": "宋代", "author": "汪藻", "instruct": "七言绝句"}
{"title": "旧游", "content": "闲吟芍药诗，惆望久嚬眉。盼眄回眸远，纤衫整髻迟。重寻春昼梦，笑把浅花枝。小市长陵住，非郎谁得知。", "dynasty": "唐代", "author": "杜牧", "instruct": "五言律诗"}
{"title": "小隐吟", "content": "我饮不在醉，我欢长寂然。酌溪四五盏，听弹两三弦。炼性静栖白，洗情深寄玄。号怒路傍子，贪败不贪全。", "dynasty": "唐代", "author": "孟郊", "instruct": "五言律诗"}
{"title": "登楼", "content": "槐柳萧疏绕郡城，夜添山雨作江声。秋风南陌无车马，独上高楼故国情。", "dynasty": "唐代", "author": "羊士谔", "instruct": "七言绝句"}
{"title": "即事", "content": "三年离水石，一旦隐樵渔。为问青云上，何人识卷舒。", "dynasty": "唐代", "author": "高蟾", "instruct": "五言绝句"}
{"title": "送人", "content": "鸳鸯帐里暖芙蓉，低泣关山几万重。明镜半边钗一股，此生何处不相逢。", "dynasty": "唐代", "author": "杜牧", "instruct": "七言绝句"}
{"title": "萧山老儒余志宁求拙庵诗为赋之", "content": "纸窗竹屋闭幽深，古木檐头对好阴。大巧家风祗如此，世人何苦用机心。", "dynasty": "宋代", "author": "郑刚中", "instruct": "七言绝句"}
{"title": "菊花", "content": "秋丛绕舍似陶家，遍绕篱边日渐斜。不是花中偏爱菊，此花开尽更无花。", "dynasty": "唐代", "author": "元稹", "instruct": "七言绝句"}
{"title": "钓翁（一作郑谷诗）", "content": "来往烟波非定居，生涯蓑褐外无馀。闲垂两鬓任如鹤，只系一竿时得鱼。月浦扣船歌皎洁，雨蓬隈岸卧萧疏。行人误话金张贵，笑指北邙丘与墟。", "dynasty": "唐代", "author": "罗邺", "instruct": "七言律诗"}
{"title": "晁升道将还盱江先以二诗见意", "content": "只说归期为底忙，春风九奏奉花王。芳菲莫管前驱尽，末后殷勤最久长。", "dynasty": "宋代", "author": "王洋", "instruct": "七言绝句"}
{"title": "豫让", "content": "韩魏同谋反覆深，晋阳三板免成沉。赵衰当面何须恨，不把干将访负心。", "dynasty": "唐代", "author": "吴融", "instruct": "七言绝句"}
{"title": "出微王峡读子厚诗恍然偶作二绝句", "content": "惊湍绝壁穷天险，山水如斯世莫知。林邑峰峦瘴江水，发挥须待柳州诗。", "dynasty": "宋代", "author": "张嵲", "instruct": "七言绝句"}
{"title": "新秋", "content": "一夜清风动扇愁，背时容色入新秋。桃花脸里汪汪泪，忍到更深枕上流。", "dynasty": "唐代", "author": "韩偓", "instruct": "七言绝句"}
{"title": "秋深偶作", "content": "生杀循环本自然，可堪肃肃出乎天。休嗟物理易彫瘁，好看西成报有年。", "dynasty": "宋代", "author": "朱淑真", "instruct": "七言绝句"}
{"title": "梅花", "content": "玉箫吹彻北楼寒，野月峥嵘动万山。一夜霜清不成梦，起来春信满人间。", "dynasty": "宋代", "author": "黄铢", "instruct": "七言绝句"}
{"title": "二世", "content": "失国之君多咎政，兴王者作著休符。亡秦天告由胡亥，非谓长城外有胡。", "dynasty": "宋代", "author": "刘克庄", "instruct": "七言绝句"}
{"title": "颂", "content": "诸佛出身处，东山水上行。石压笋斜出，岸悬花倒生。", "dynasty": "宋代", "author": "释清", "instruct": "五言绝句"}
{"title": "吾家", "content": "吾家何处住，一嶂独成围。莫遣通樵斧，应嫌减翠微。", "dynasty": "宋代", "author": "姜特立", "instruct": "五言绝句"}
{"title": "月夜", "content": "夜静倚阑干，声声柝未歇。举头忆远人，怕见团圞月。", "dynasty": "清代", "author": "陈淑英", "instruct": "五言绝句"}
{"title": "水", "content": "火性何如水性柔，西来东出几时休。莫言通海能通汉，虽解浮舟也覆舟。湘浦暮沈尧女怨，汾河秋泛汉皇愁。洪波激湍归何处，二月桃花满眼流。", "dynasty": "唐代", "author": "徐夤", "instruct": "七言律诗"}
{"title": "涧松", "content": "寸寸凌霜长劲条，路人犹笑未干霄。南园桃李虽堪羡，争奈春残又寂寥。", "dynasty": "唐代", "author": "崔涂", "instruct": "七言绝句"}
{"title": "子夜春歌二绝", "content": "瘦玉薄薄衫，晕灯和月冷。独夜不禁春，梨花碎帘影。", "dynasty": "宋代", "author": "李石", "instruct": "五言绝句"}
{"title": "瑶台", "content": "仙梦香魂不久留，满川云雨满宫愁。直须待得荆王死，始向瑶台一处游。", "dynasty": "唐代", "author": "汪遵", "instruct": "七言绝句"}
{"title": "偶吟", "content": "人生变改故无穷，昔是朝官今野翁。久寄形于朱紫内，渐抽身入蕙荷中。无情水任方圆器，不系舟随去住风。犹有鲈鱼莼菜兴，来春或拟往江东。", "dynasty": "唐代", "author": "白居易", "instruct": "七言律诗"}
{"title": "魏宫", "content": "翡翠明珠入贡频，承恩长占邺宫春。至尊莫信陈王赋，那得人间有洛神。", "dynasty": "明代", "author": "高启", "instruct": "七言绝句"}
{"title": "秋夜", "content": "老去惊秋白发添，不禁凉吹逼疏帘。楼高幸自蛩声远，争奈梧桐又傍檐。", "dynasty": "宋代", "author": "高翥", "instruct": "七言绝句"}
{"title": "子夜四时歌。夏", "content": "兰眼抬路斜，莺唇映花老。金龙倾漏尽，玉井敲冰早。", "dynasty": "唐代", "author": "陆龟蒙", "instruct": "五言绝句"}
{"title": "寒蜩", "content": "山月满地流金波，寒蜩向秋鸣更多。大都时节使如此，止尔不得将奈何。", "dynasty": "宋代", "author": "文同", "instruct": "七言绝句"}
{"title": "吟前篇，因寄微之", "content": "君颜贵茂不清羸，君句雄华不苦悲。何事遣君还似我，髭须早白亦无儿。", "dynasty": "唐代", "author": "白居易", "instruct": "七言绝句"}
{"title": "王烈妇诗", "content": "介马驮驮百里程，青枫一夜血诗成。祇应刘阮桃花水，不似巴陵汉水清。", "dynasty": "元代", "author": "杨维桢", "instruct": "七言绝句"}
{"title": "宫怨", "content": "杨柳枝疎见月痕，夜香烧了锁宫门。琵琶不有愁人听，谁识声中是怨言。", "dynasty": "宋代", "author": "徐照", "instruct": "七言绝句"}
{"title": "野井", "content": "朱阁前头露井多，碧梧桐下美人过。寒泉未必能如此，奈有银瓶素绠何。", "dynasty": "唐代", "author": "陆龟蒙", "instruct": "七言绝句"}
{"title": "风笛", "content": "既殊出塞声，还非江上听。夜吹送悠扬，高楼月方迥。", "dynasty": "宋代", "author": "梅尧臣", "instruct": "五言绝句"}
{"title": "偶作", "content": "莫为危时便怆神，前程往往有期因。须知海岳归明主，未必乾坤陷吉人。道德几时曾去世，舟车何处不通津。但教方寸无诸恶，狼虎丛中也立身。", "dynasty": "唐代", "author": "冯道", "instruct": "七言律诗"}
{"title": "秋胡行", "content": "尧任舜禹。当复何为。百兽率舞。凤凰来仪。得人则安。失人则危。唯贤知贤。人不易知。歌以咏言。诚不易移。鸣条之役。万举必全。明德通灵。降福自天。", "dynasty": "魏晋", "author": "曹丕", "instruct": "七言律诗"}
{"title": "幕官相约观芳草於法曹之亭黄宰病不至以诗来", "content": "似无细雨还应有，欲落余花更复留。草际水边青未了，可禁杯酒为扶头。", "dynasty": "宋代", "author": "洪咨夔", "instruct": "七言绝句"}
{"title": "咏寒松诗", "content": "修条拂层汉。密叶障天浔。凌风知劲节。负雪见贞心。", "dynasty": "南北朝", "author": "范云", "instruct": "五言绝句"}
{"title": "莺莺歌（一作东飞伯劳西飞燕歌，为莺莺作）", "content": "伯劳飞迟燕飞疾，垂杨绽金花笑日。绿窗娇女字莺莺，金雀娅鬟年十七。黄姑上天阿母在，寂寞霜姿素莲质。门掩重关萧寺中，芳草花时不曾出。", "dynasty": "唐代", "author": "李绅", "instruct": "七言律诗"}
{"title": "咏鹊", "content": "欲避新枝滑，还向故巢飞。今朝听声喜，家信必应归。", "dynasty": "南北朝", "author": "萧纪", "instruct": "五言绝句"}
{"title": "红蓼", "content": "花穗迎秋结晚红，园林清淡更西风。织条尽日差差影，时落钓璜溪水中。", "dynasty": "宋代", "author": "宋祁", "instruct": "七言绝句"}
{"title": "行僧", "content": "风衣何揭揭，有若瓠叶翻。尘土不远去，白云藏白门。", "dynasty": "宋代", "author": "梅尧臣", "instruct": "五言绝句"}
{"title": "行至汝坟寄卢征君", "content": "行乏憩予驾，依然见汝坟。洛川方罢雪，嵩嶂有残云。曳曳半空里，明明五色分。聊题一时兴，因寄卢征君。", "dynasty": "唐代", "author": "孟浩然", "instruct": "五言律诗"}
{"title": "野步", "content": "一曲两曲涧边草，千枝万枝村落花。携筇深去不知处，几叹山阿隔酒家。", "dynasty": "唐代", "author": "吴融", "instruct": "七言绝句"}
{"title": "夜坐油尽戏作", "content": "金樽画烛少年豪，白首孤灯不厌劳。夜漏虽深书未竟，半缸谁与续残膏？", "dynasty": "宋代", "author": "陆游", "instruct": "七言绝句"}
{"title": "洗竹", "content": "修篁君子性，枝蔓谩相妨。一自删除后，侁侁弟子行。", "dynasty": "宋代", "author": "姜特立", "instruct": "五言绝句"}
{"title": "晓坐", "content": "后閤罢朝眠，前墀思黯然。梅应未假雪，柳自不胜烟。泪续浅深绠，肠危高下弦。红颜无定所，得失在当年。", "dynasty": "唐代", "author": "李商隐", "instruct": "五言律诗"}
{"title": "观打球有作", "content": "亲扫球场如砥平，龙骧骤马晓光晴。入门百拜瞻雄势，动地三军唱好声。玉勒回时沾赤汗，花騣分处拂红缨。欲令四海氛烟静，杖底纤尘不敢生。", "dynasty": "唐代", "author": "杨巨源", "instruct": "七言律诗"}
{"title": "夜集作离合诗", "content": "四坐宴嘉宾。一客自远臻。九言何所戒。十善故宜遵。", "dynasty": "南北朝", "author": "谢惠连", "instruct": "五言绝句"}
{"title": "景逊以诗招棋因答", "content": "待阙官期远，侨居客思多。许时闲日月，愿与局中磨。", "dynasty": "宋代", "author": "文同", "instruct": "五言绝句"}
{"title": "漫兴 十六", "content": "自笑青云远，谁怜白发孤？艰难知道路，潇洒问江湖。事业留诗卷，田园入画图。清高过老杜，囊底一钱无。", "dynasty": "元代", "author": "王冕", "instruct": "五言律诗"}
{"title": "红梅 十三", "content": "昭阳殿里醉春风，香隔琼帘映浅红。翠袖拥云扶不起，玉箫吹过小楼东。", "dynasty": "元代", "author": "王冕", "instruct": "七言绝句"}
{"title": "刘后溪和雁湖即事诗十绝见示次韵", "content": "夔人壁栅未曾修，好事痴儿只浪游。草树低迷风淅沥，於菟又在屋山头。", "dynasty": "宋代", "author": "洪咨夔", "instruct": "七言绝句"}
{"title": "钓鱼", "content": "七尺青竿一丈丝，菰浦叶里逐风吹。几回举手抛芳饵，惊起沙滩水鸭儿。", "dynasty": "唐代", "author": "李群玉", "instruct": "七言绝句"}
{"title": "金乌诗", "content": "鸟向晓兮必如我，太平天子事事可；身照金乌灾尽消，龙虎将军都辅佐。", "dynasty": "清代", "author": "洪秀全", "instruct": "七言绝句"}
{"title": "元日作", "content": "锵锵华驷客，门馆贺新正。野雪江山霁，微风竹树清。芜庭春意晓，残枿烬烟生。忽忆王孙草，前年在帝京。", "dynasty": "唐代", "author": "李郢", "instruct": "五言律诗"}
{"title": "登白楼见白鸟席上命鹧鸪辞", "content": "一鸟如霜雪，飞向白楼前。问君何以至，天子太平年。", "dynasty": "唐代", "author": "李益", "instruct": "五言绝句"}
{"title": "拄杖", "content": "放翁拄杖具神通，蜀栈吴山兴未穷。昨夜梦中行万里，莲华峰上听松风。", "dynasty": "宋代", "author": "陆游", "instruct": "七言绝句"}
{"title": "花柳", "content": "花半睡时分蝶梦，柳三眠处足莺声。谁知花柳无情物，添个蝶莺便有情。", "dynasty": "宋代", "author": "黄庚", "instruct": "七言绝句"}
{"title": "梦泽", "content": "梦泽悲风动白茅，楚王葬尽满城娇。未知歌舞能多少，虚减宫厨为细腰。", "dynasty": "唐代", "author": "李商隐", "instruct": "七言绝句"}
{"title": "玉", "content": "映石先过魏，连城欲向秦。洛阳陪胜友，燕赵类佳人。方水晴虹媚，常山瑞马新。徒为卞和识，不遇楚王珍。", "dynasty": "唐代", "author": "李峤", "instruct": "五言律诗"}
{"title": "和孔密州五绝 其一 见邸家园留题", "content": "大旆传闻载酒过，小诗未忍著砖磨。阳关三叠君须秘，除却胶西不解歌。", "dynasty": "宋代", "author": "苏轼", "instruct": "七言绝句"}
{"title": "夜坐", "content": "半消炉火夜三更，欲灭青灯暗又明。闭户无人瞑目坐，此时一念悟浮生。", "dynasty": "宋代", "author": "张耒", "instruct": "七言绝句"}
{"title": "离夜诗", "content": "玉绳隐高树。斜汉耿层台。离堂华烛尽。别幌清琴哀。翻潮尚知恨。客思眇难裁。山川不可尽。况朶故人杯。", "dynasty": "南北朝", "author": "谢朓", "instruct": "五言律诗"}
{"title": "闲书", "content": "接鹭陪鸾漫得群，未如高卧紫溪云。晋阳起义寻常见，湖口屯营取次闻。大底鹪鹏须自适，何尝玉石不同焚。回看带砺山河者，济得危时没旧勋。", "dynasty": "唐代", "author": "吴融", "instruct": "七言律诗"}
{"title": "七夕", "content": "七夕今朝看碧霄，牵牛织女渡河桥。家家乞巧望秋月，穿尽红丝几万条。", "dynasty": "唐代", "author": "林杰", "instruct": "七言绝句"}
{"title": "寄家书作", "content": "屋头桑叶大如钱，知是吴蚕第一眠。远水忽来潇岸没，家书却寄道州船。", "dynasty": "宋代", "author": "徐照", "instruct": "七言绝句"}
{"title": "河上老人歌（一作河上歌）", "content": "河上老人坐古槎，合丹只用青莲花。至今八十如四十，口道沧溟是我家。", "dynasty": "唐代", "author": "王昌龄", "instruct": "七言绝句"}
{"title": "四时诗 冬", "content": "飞花雪片落梅残，兴发歌楼酒量宽。矶石钓鱼观冻手，衣蓑绿映暮江寒。", "dynasty": "宋代", "author": "徐瓘", "instruct": "七言绝句"}
{"title": "方外诗友机空二禅娄诧连峰五月梅深林丛薄中", "content": "九葩一萼鹤翎红，开落梅黄烟雨中。千叶青莲无路到，不知春在石桥东。", "dynasty": "宋代", "author": "徐大受", "instruct": "七言绝句"}
{"title": "九月十日雨中过张伯佳期柳镇未至以诗招之", "content": "柳吴兴近无消息，张长公贫苦寂寥。唯有角巾沾雨至，手持残菊向西招。", "dynasty": "唐代", "author": "李益", "instruct": "七言绝句"}
{"title": "墨菊", "content": "老眼惊花暗，斜枝落纸愁。晚来闻冷雨，幻出一篱秋。", "dynasty": "宋代", "author": "张元干", "instruct": "五言绝句"}
{"title": "仙坛", "content": "万叠峰峦耸太清，麻姑曾此会方平。一从宴罢归何处，宝殿瑶台空月明。", "dynasty": "宋代", "author": "蜀僧", "instruct": "七言绝句"}
{"title": "睡觉", "content": "星河耿耿漏绵绵，月暗灯微欲曙天。转枕频伸书帐下，披裘箕踞火炉前。老眠早觉常残夜，病力先衰不待年。五欲已销诸念息，世间无境可勾牵。", "dynasty": "唐代", "author": "白居易", "instruct": "七言律诗"}
{"title": "立春", "content": "春日春盘细生菜，忽忆两京梅发时。盘出高门行白玉，菜传纤手送青丝。巫峡寒江那对眼，杜陵远客不胜悲。此身未知归定处，呼儿觅纸一题诗。", "dynasty": "唐代", "author": "杜甫", "instruct": "七言律诗"}
{"title": "劝世", "content": "一毫之善，与人方便。一毫之恶，劝君莫作。衣食随缘，自然快乐。算是甚命，问什么卜。欺人是祸，饶人是福。天眼昭昭，报应甚速。谛听吾言，神钦鬼伏。", "dynasty": "唐代", "author": "吕岩", "instruct": "七言律诗"}
{"title": "昼睡", "content": "眼昏妨读书，不睡复何如？拥被新寒里，伸腰午饭余。断香萦倦枕，疏雨滴前除。未竟华胥乐，茶瓯莫唤渠。", "dynasty": "宋代", "author": "陆游", "instruct": "五言律诗"}
{"title": "初闻南湖蛙声成三诗", "content": "皇恩汪濊及虫鱼，尔各安心大泽居。科斗未生休纵乐，吴侬倾听且防渠。", "dynasty": "宋代", "author": "张镃", "instruct": "七言绝句"}
{"title": "东居 三", "content": "罗襦换罢下西楼，豆蔻香温语不休。说到年华更羞怯，水晶帘下学箜篌。", "dynasty": "近代", "author": "苏曼殊", "instruct": "七言绝句"}
{"title": "汨罗", "content": "远谪南荒一病身，停舟暂吊汨罗人。都缘靳尚图专国，岂是怀王厌直臣。万里碧潭秋景静，四时愁色野花新。不劳渔父重相问，自有招魂拭泪巾。", "dynasty": "唐代", "author": "李德裕", "instruct": "七言律诗"}
{"title": "素梅 十三", "content": "昨夜朔风吹倒人，梅花枝上十分春。老夫高卧石窗下，嬴得清香入梦频。", "dynasty": "元代", "author": "王冕", "instruct": "七言绝句"}
{"title": "蝉", "content": "露涤清音远，风吹数叶齐。声声似相接，各在一枝栖。", "dynasty": "唐代", "author": "薛涛", "instruct": "五言绝句"}
{"title": "简州", "content": "郡城好处西州无，两江回合东南隅。江平浪稳去自在，净色浸透银蟾蜍。", "dynasty": "宋代", "author": "程敦临", "instruct": "七言绝句"}
{"title": "监郡吴殿丞惠以笔墨建茶各吟一绝谢之 茶", "content": "石辗轻飞瑟瑟尘，乳花烹出建溪春。世间绝品人难识，閒对茶经忆古人。", "dynasty": "宋代", "author": "林逋", "instruct": "七言绝句"}
{"title": "春残", "content": "春残何事苦思乡，病里梳头恨最长。梁燕语多终日在，蔷薇风细一帘香。", "dynasty": "宋代", "author": "李清照", "instruct": "七言绝句"}
{"title": "闲游", "content": "祓除情累烟波上，放荡胸怀诗酒中。禹会桥边潮落处，夕阳几度系孤蓬。", "dynasty": "宋代", "author": "陆游", "instruct": "七言绝句"}
{"title": "杂诗", "content": "主第辞高饮，石家赴宵会。金谷走车来，玉人骑马待。", "dynasty": "唐代", "author": "李端", "instruct": "五言绝句"}
{"title": "绝句", "content": "十八姑儿浅淡妆，春衣初试柳芽黄。三三五五东风里，去上吴山答愿香。", "dynasty": "元代", "author": "贡性之", "instruct": "七言绝句"}
{"title": "袭袭", "content": "袭袭前修与後生，要言高爵是身荣。却将猎较诬师圣，不见三年学有成。", "dynasty": "宋代", "author": "王令", "instruct": "七言绝句"}
{"title": "偈", "content": "九十春光已过半，养花天气正融和。海棠枝上莺声好，道与时流见得么。", "dynasty": "宋代", "author": "释中仁", "instruct": "七言绝句"}
{"title": "相和歌辞。昭君词", "content": "汉宫若远近，路在沙塞上。到死不得归，何人共南望。", "dynasty": "唐代", "author": "戴叔伦", "instruct": "五言绝句"}
{"title": "已亥杂诗 245", "content": "豆蔻芳温启瓠犀，伤心前度语重提。牡丹绝色三春暖，岂是梅花处士妻。", "dynasty": "清代", "author": "龚自珍", "instruct": "七言绝句"}
{"title": "偶作", "content": "张翰一杯酒，荣期三乐歌。聪明伤混沌，烦恼污头陀。簟冷秋生早，阶闲日上多。近来门更静，无雀可张罗。", "dynasty": "唐代", "author": "白居易", "instruct": "五言律诗"}
{"title": "提封", "content": "提封汉天下，万国尚同心。借问悬车守，何如俭德临。时征俊乂入，草窃犬羊侵。愿戒兵犹火，恩加四海深。", "dynasty": "唐代", "author": "杜甫", "instruct": "五言律诗"}
{"title": "毗陵辞满出舍添倅厅", "content": "小住氶厅更一旬，客魂先入故乡春。未离鼓角声中梦，巳是谯门外面人。", "dynasty": "宋代", "author": "杨万里", "instruct": "七言绝句"}
{"title": "十离诗。竹离亭", "content": "蓊郁新栽四五行，常将劲节负秋霜。为缘春笋钻墙破，不得垂阴覆玉堂。", "dynasty": "唐代", "author": "薛涛", "instruct": "七言绝句"}
{"title": "西山", "content": "结伴入西山，不深意不慊。山路虽崎岖，何如世事险。", "dynasty": "清代", "author": "柯鸿年", "instruct": "五言绝句"}
{"title": "怨情", "content": "美人捲珠帘，深坐颦蛾眉。但见泪痕湿，不知心恨谁。", "dynasty": "唐代", "author": "李白", "instruct": "五言绝句"}
{"title": "山行", "content": "乱擘晴绵清昼迟，阴阴古木绿云齐。僧窗尽日无尘事，梦破一声春鸟啼。", "dynasty": "宋代", "author": "卫宗武", "instruct": "七言绝句"}
{"title": "句", "content": "千嶂雪消溪影绿，几家梅绽酒波清。风拂乱灯山磬曙，露沾仙杏石坛春。", "dynasty": "唐代", "author": "杜荀鹤", "instruct": "七言绝句"}
{"title": "檐滴", "content": "檐滴疏疏亦几何，滴将苦砌出圜窠。就中漱涤偏精巧，泥土都无石子多。", "dynasty": "宋代", "author": "杨万里", "instruct": "七言绝句"}
{"title": "野蝶", "content": "银为须翅粉为肌，驱役春风不解肥。桃李上林无分到，可怜却傍菜花飞。", "dynasty": "宋代", "author": "叶绍翁", "instruct": "七言绝句"}
{"title": "子夜歌", "content": "高山种芙蓉，复经黄檗坞。果得一莲时，流离婴辛苦。", "dynasty": "南北朝", "author": "南朝民歌", "instruct": "五言绝句"}
{"title": "闲吟赠皇甫郎中亲家翁（新与皇甫结姻）", "content": "谁能嗟叹光阴暮，岂复忧愁活计贫。忽忽不知头上事，时时犹忆眼中人。早为良友非交势，晚接嘉姻不失亲。最喜两家婚嫁毕，一时抽得尚平身。", "dynasty": "唐代", "author": "白居易", "instruct": "七言律诗"}
{"title": "渔歌子 其一 雨中人", "content": "青石铺成小巷深。霏霏细雨向人淋。油纸伞，布衣襟。雨花开处好清吟。", "dynasty": "当代", "author": "崔荣江", "instruct": "七言绝句"}
{"title": "即目", "content": "野水吞桥争赴壑，晴云夺路乱趋山。雨馀好景凭谁写，画意诗情满目间。", "dynasty": "清代", "author": "萧端澍", "instruct": "七言绝句"}
{"title": "梅", "content": "群玉山头昨梦归，占祥获应必无疑。今朝暂歇抄书课，急为寒梅办早诗。", "dynasty": "宋代", "author": "张镃", "instruct": "七言绝句"}
{"title": "西亭", "content": "亭宇丽朝景，帘牖散暄风。小山初构石，珍树正然红。弱藤已扶树，幽兰欲成丛。芳心幸如此，佳人时不同。", "dynasty": "唐代", "author": "韦应物", "instruct": "五言律诗"}
{"title": "咏闲", "content": "但有闲销日，都无事系怀。朝眠因客起，午饭伴僧斋。树合阴交户，池分水夹阶。就中今夜好，风月似江淮。", "dynasty": "唐代", "author": "白居易", "instruct": "五言律诗"}
{"title": "羲农", "content": "羲农去不反，释老似而非。太息众皆醉，逝将谁与归？经时忘肉味，尽日掩柴扉。安得同心者，灯前语造微？", "dynasty": "宋代", "author": "陆游", "instruct": "五言律诗"}
{"title": "樱桃", "content": "独遶樱桃树，酒醒喉肺乾。莫除枝上露，从向口中漙。", "dynasty": "宋代", "author": "苏轼", "instruct": "五言绝句"}
{"title": "桃源", "content": "桃花深处蜜蜂喧，山近前峰鸡犬村。若有胡麻泛流水，武夷转作武陵源。", "dynasty": "宋代", "author": "刘子翚", "instruct": "七言绝句"}
{"title": "台州四诗", "content": "三日霪霖已渺漫，未晴三日又言乾。自来说道天难做，天到台州分外难。", "dynasty": "宋代", "author": "尤袤", "instruct": "七言绝句"}
{"title": "八月奉教作", "content": "黄叶秋风起，苍葭晓露团。鹤鸣初警候，雁上欲凌寒。月镜如开匣，云缨似缀冠。清尊对旻序，高宴有馀欢。", "dynasty": "唐代", "author": "李峤", "instruct": "五言律诗"}
{"title": "春梦", "content": "铜匜艾纳翠氤氲，六六屏山酒半醒。梦入中州看秦画，春风吹乱玉梨云。", "dynasty": "宋代", "author": "黄庚", "instruct": "七言绝句"}
{"title": "泊舟", "content": "小舟寻夜泊，明月散风澜。故人相别处，双鹭立前滩。", "dynasty": "元代", "author": "龚璛", "instruct": "五言绝句"}
{"title": "绿阴亭自唐时有之到今五百年卢肇二三公题诗", "content": "政是国家多事秋，渝川县尉亦风流。吟诗不废公家事，坐使孟郊输一筹。", "dynasty": "宋代", "author": "戴复古", "instruct": "七言绝句"}
{"title": "旅感", "content": "白发根丛出，镊频愁不开。自怜空老去，谁信苦吟来。客路东西阔，家山早晚回。翻思钓鱼处，一雨一层苔。", "dynasty": "唐代", "author": "杜荀鹤", "instruct": "五言律诗"}
{"title": "己亥杂诗 其二○五", "content": "可惜南天无此花，丽情还比牡丹奢。难忘西掖归来早，赠与妆台满镜霞。", "dynasty": "清代", "author": "龚自珍", "instruct": "七言绝句"}
{"title": "太息", "content": "太息贫家似破船，不容一夕得安眠。春忧水潦秋防旱，左右枝梧且过年。", "dynasty": "宋代", "author": "陆游", "instruct": "七言绝句"}
{"title": "游园", "content": "病来久不上层台，窗有蛛丝径有苔。为报园花莫惆怅，故教太守及春来。", "dynasty": "宋代", "author": "张耒", "instruct": "七言绝句"}
{"title": "岭以上绝无鸟音寥阒不可胜既下忽闻喜而又作", "content": "相命相求万绿中，如何不敢过苍龙。关关一进兜玄国，便有双柑斗酒风。", "dynasty": "明代", "author": "王履", "instruct": "七言绝句"}
{"title": "飞将", "content": "沙漠有烽起，上林无雁来。可怜汉飞将，虚筑望乡台。", "dynasty": "宋代", "author": "刘克庄", "instruct": "五言绝句"}
{"title": "送王司马之陕州（自太常丞授，工为诗）", "content": "暂辍清斋出太常，空携诗卷赴甘棠。府公既有朝中旧，司马应容酒后狂。案牍来时唯署字，风烟入兴便成章。两京大道多游客，每遇词人战一场。", "dynasty": "唐代", "author": "刘禹锡", "instruct": "七言律诗"}
{"title": "贺州宴行营回将", "content": "九剑盈庭酒满卮，戍人归日及瓜时。元戎静镇无边事，遣向营中偃画旗。", "dynasty": "唐代", "author": "羊士谔", "instruct": "七言绝句"}
{"title": "小轩", "content": "碪杵声中去日遒，小轩风露一帘秋。人间走遍心如石，分付寒螿替说愁。", "dynasty": "宋代", "author": "陆游", "instruct": "七言绝句"}
{"title": "祠山", "content": "秋风吹客过祠山，水出平原碍往还。呼吸雨旸神有力，扫除云雾见天颜。", "dynasty": "宋代", "author": "王十朋", "instruct": "七言绝句"}
{"title": "酬乐天闻李尚书拜相以诗见贺", "content": "初因弹劾死东川，又为亲情弄化权。百口共经三峡水，一时重上两漫天。尚书入用虽旬月，司马衔冤已十年。若待更遭秋瘴后，便愁平地有重泉。", "dynasty": "唐代", "author": "元稹", "instruct": "七言律诗"}
{"title": "惜花", "content": "皱白离情高处切，腻香愁态静中深。眼随片片沿流去，恨满枝枝被雨淋。总得苔遮犹慰意，若教泥污更伤心。临轩一醆悲春酒，明日池塘是绿阴。", "dynasty": "唐代", "author": "韩偓", "instruct": "七言律诗"}
{"title": "春初骤暄一夕梅尽开明日大风花落成积戏作", "content": "暖逼梅花烂漫开，飘零便恐付苍苔。更堪连夜风如许，似妒愁人把一杯。", "dynasty": "宋代", "author": "陆游", "instruct": "七言绝句"}
{"title": "伊犁记事诗", "content": "芒种才过雪不霁，伊犁河外草初肥。生驹步步行难稳，恐有蛇从鼻观飞。", "dynasty": "清代", "author": "洪亮吉", "instruct": "七言绝句"}
{"title": "北窗", "content": "云开见山雪，院静闻松风，吏去曲肱卧，疑非尘世中。", "dynasty": "宋代", "author": "陆游", "instruct": "五言绝句"}
{"title": "偶成", "content": "保庇孤根逄圣主，矜修晚节顺天机。空门自有清凉地，不向红尘议是非。", "dynasty": "宋代", "author": "夏竦", "instruct": "七言绝句"}
{"title": "吹笙歌", "content": "伶儿竹声愁绕空，秦女泪湿燕支红。玉桃花片落不住，三十六簧能唤风。", "dynasty": "唐代", "author": "殷尧藩", "instruct": "七言绝句"}
{"title": "石芥", "content": "古人重改阳成驿，吾辈欣闻石芥名。风味可人终骨鲠，樽前真见鲁诸生。", "dynasty": "宋代", "author": "朱翌", "instruct": "七言绝句"}
{"title": "见元九悼亡诗因以此寄", "content": "夜泪闇销明月幌，春肠遥断牡丹庭。人间此病治无药，唯有楞伽四卷经。", "dynasty": "唐代", "author": "白居易", "instruct": "七言绝句"}
{"title": "过九岭", "content": "断岸横路水潺潺，行到山根又上山。眼看别峰云雾起，不知身也在云间。", "dynasty": "宋代", "author": "徐玑", "instruct": "七言绝句"}
{"title": "立春", "content": "春晓灵旂画尾斜，汉官青帻待晨霞。宫中綵树纷无算，不待东风已作花。", "dynasty": "宋代", "author": "宋祁", "instruct": "七言绝句"}
{"title": "别", "content": "酒尽歌终问后期，泛萍浮梗不胜悲。东门匹马夜归处，南浦片帆飞去时。赋罢江淹吟更苦，诗成苏武思何迟。可怜范陆分襟后，空折梅花寄所思。", "dynasty": "唐代", "author": "徐夤", "instruct": "七言律诗"}
{"title": "梅花", "content": "欲向花边把一杯，喜逢腊尽又春回。直饶百岁为期限，能见梅花几度开。", "dynasty": "宋代", "author": "王炎", "instruct": "七言绝句"}
{"title": "警世", "content": "二八佳人体似酥，腰间仗剑斩凡夫。虽然不见人头落，暗里教君骨髓枯。", "dynasty": "唐代", "author": "吕岩", "instruct": "七言绝句"}
{"title": "依韵和仲源独夜吟", "content": "秋鸿声涩秋弦苦，涂金博山烟夜吐。寂历虚堂灯晕生，谁人共听西窗雨。", "dynasty": "宋代", "author": "梅尧臣", "instruct": "七言绝句"}
{"title": "和李都统诗", "content": "破屋那堪急雨淋，且欣断港运篙深。老农定向中宵望，太岁今年合守心。", "dynasty": "宋代", "author": "辛弃疾", "instruct": "七言绝句"}
{"title": "却聘", "content": "野人不惯服冠裳，散发披襟兴味长。他日麒麟应有楦，愿留苏武牧羝羊。", "dynasty": "宋代", "author": "梅国淳", "instruct": "七言绝句"}
{"title": "莲", "content": "采花莫掣叶，掣叶伤莲根。食子莫弃心，味苦生意存。", "dynasty": "宋代", "author": "宋自逊", "instruct": "五言绝句"}
{"title": "述婚诗", "content": "纷彼婚姻。祸福之由。卫女兴齐。褒姒灭周。战战竞竞。惧德不仇。神启其吉。果获令攸。我之爱矣。荷天之休。", "dynasty": "两汉", "author": "秦嘉", "instruct": "五言律诗"}
{"title": "钟山", "content": "当年睥睨此山阿，欲著红楼贮绮罗。今日重来无一事，却骑羸马下坡陀。", "dynasty": "宋代", "author": "王雱", "instruct": "七言绝句"}
{"title": "江村", "content": "贫游无定踪，乡信转难逢。寒渚暮烟阔，去帆归思重。潮平低戌火，木落远山钟。况是渔家宿，疏篱响夜舂。", "dynasty": "唐代", "author": "张乔", "instruct": "五言律诗"}
{"title": "怨情", "content": "新人如花虽可宠，故人似玉由来重。花性飘扬不自持，玉心皎洁终不移。故人昔新今尚故，还见新人有故时。请看陈后黄金屋，寂寂珠帘生网丝。", "dynasty": "唐代", "author": "李白", "instruct": "七言律诗"}
{"title": "幽居", "content": "种菜三四畦，畜豚七八个，永言给宾祭，且复课慵惰。霜清黄犊健，土润小雨过，冬耕不可失，努力勿安卧。", "dynasty": "宋代", "author": "陆游", "instruct": "五言律诗"}
{"title": "法云孚上座求诗", "content": "老人痴钝避嫌猜，终日柴门闭不开。堪笑山僧能好事，乞碑才去觅诗来。", "dynasty": "宋代", "author": "陆游", "instruct": "七言绝句"}
{"title": "昨日", "content": "昨日张帆著翼飞，今朝风送蹇驴骑。吴淞山水夙所爱，得意还教多赋诗。", "dynasty": "宋代", "author": "赵蕃", "instruct": "七言绝句"}
{"title": "诫贪", "content": "多求待心足，未足旋倾覆。明知贪者心，求荣不求辱。", "dynasty": "唐代", "author": "子兰", "instruct": "五言绝句"}
{"title": "齐雩祭歌 黄帝 二", "content": "阳季勾萌达。炎徂溽暑融。商暮百工止。岁极凌阴冲。", "dynasty": "南北朝", "author": "谢朓", "instruct": "五言绝句"}
{"title": "送客", "content": "骑驴送客一壶随，汗透中单热似炊。客又不来天落雨，路边茅舍坐移时。", "dynasty": "宋代", "author": "刘克庄", "instruct": "七言绝句"}
{"title": "又为子夜歌", "content": "明朝将解缆，叮嘱不曾离。文无识顷刻，不久便当归。", "dynasty": "宋代", "author": "龙辅", "instruct": "五言绝句"}
{"title": "即事", "content": "草衣木食更何求，穴处巢居过即休。尚恨未能全省事，一竿风月钓沧洲。", "dynasty": "宋代", "author": "陆游", "instruct": "七言绝句"}
{"title": "探春", "content": "妙句江春入旧年，江梅长向腊中残。梁园地冷春来晚，试劈垂杨旧眼看。", "dynasty": "宋代", "author": "张方平", "instruct": "七言绝句"}
{"title": "次韵酬昌叔羁旅之作", "content": "君方困旅食，予亦误朝簪。自索东方米，谁多季子金，高门万马散，穷巷一灯深。客主竟何事，萧条梁父吟。", "dynasty": "宋代", "author": "王安石", "instruct": "五言律诗"}
{"title": "馀干夜宴奉饯前苏州韦使君新除婺州作", "content": "复拜东阳郡，遥驰北阙心。行春五马急，向夜一猿深。山过康郎近，星看婺女临。幸容栖托分，犹恋旧棠阴。", "dynasty": "唐代", "author": "刘长卿", "instruct": "五言律诗"}
{"title": "晏起", "content": "入夏酣眠醒较迟，幽人事事佔便宜。闲来培灌经纶种，念起澄清贤圣基。", "dynasty": "宋代", "author": "王说", "instruct": "七言绝句"}
{"title": "君异郑兄出示旧诗盖绍定初所信笔也挽仰三十", "content": "弹指江湖三十年，淋漓旧墨尚依然。人生未必坚如纸，心事凄凉雪满颠。", "dynasty": "宋代", "author": "吴潜", "instruct": "七言绝句"}
{"title": "记梦", "content": "天上材官老不材，从教兀兀走尘埃。梦中望拜通明殿，曾见金书两字来。", "dynasty": "金朝", "author": "元好问", "instruct": "七言绝句"}
{"title": "启帐", "content": "得人憎定绣芙蓉，爱锁嫦娥出月踪。侍女莫嫌抬素手，拨开珠翠待相逢。", "dynasty": "唐代", "author": "黄滔", "instruct": "七言绝句"}
{"title": "焚香", "content": "绕佛痕三匝，弥天恨一丝。炷残身不去，痴绝九峰师。", "dynasty": "清代", "author": "陈曾寿", "instruct": "五言绝句"}
{"title": "客舍", "content": "门前苍耳与人齐，屋后青蛙作鬼啼。风雨潇潇天正黑，披衣不寐听鸣鸡。", "dynasty": "宋代", "author": "黎廷瑞", "instruct": "七言绝句"}
{"title": "毙驴", "content": "蹇驴秋毙瘗荒田，忍把敲吟旧竹鞭。三尺焦桐背残月，一条藜杖卓寒烟。通吴白浪宽围国，倚蜀青山峭入天。如画海门支肘望，阿谁家卖钓鱼船。", "dynasty": "唐代", "author": "李洞", "instruct": "七言律诗"}
{"title": "谪官后却归故村，将过虎丘，怅然有作", "content": "万事依然在，无如岁月何。邑人怜白发，庭树长新柯。故老相逢少，同官不见多。唯馀旧山路，惆怅枉帆过。", "dynasty": "唐代", "author": "刘长卿", "instruct": "五言律诗"}
{"title": "蒲萄", "content": "蒲萄新条易扶疏，椿花锁碎满庭除。旱干只喜雨破土，潦润不忧河决渠。", "dynasty": "宋代", "author": "晁补之", "instruct": "七言绝句"}
{"title": "惊秋", "content": "褰帘听秋信，晚傍竹声归。多故堪伤骨，孤峰好拂衣。梧桐凋绿尽，菡萏堕红稀。却恐吾形影，嫌心与口违。", "dynasty": "唐代", "author": "齐己", "instruct": "五言律诗"}
{"title": "行次白沙馆，先寄上河南王侍郎", "content": "夜程何处宿，山叠树层层。孤馆闲秋雨，空堂停曙灯。歌惭渔浦客，诗学雁门僧。此意无人识，明朝见李膺。", "dynasty": "唐代", "author": "杜牧", "instruct": "五言律诗"}
{"title": "四明山诗。石窗", "content": "石窗何处见，万仞倚晴虚。积霭迷青琐，残霞动绮疏。山应列圆峤，宫便接方诸。只有三奔客，时来教隐书。", "dynasty": "唐代", "author": "陆龟蒙", "instruct": "五言律诗"}
{"title": "紫藤", "content": "绿蔓秾阴紫袖低，客来留坐小堂西。醉中掩瑟无人会，家近江南罨画溪。", "dynasty": "唐代", "author": "许浑", "instruct": "七言绝句"}
{"title": "海上 五", "content": "绮陌春寒压马嘶，落红狼藉印苔泥。庄辞珍贶无由报，此别愁眉又复低。", "dynasty": "近代", "author": "苏曼殊", "instruct": "七言绝句"}
{"title": "渔父", "content": "小膛真个白鸥轻，一一鸣榔作阵行。打得鲜鳞归去早，蓼花深处卖鱼羹。", "dynasty": "宋代", "author": "潘牥", "instruct": "七言绝句"}
{"title": "相和歌辞。王昭君", "content": "汉使南还尽，胡中妾独存。紫台绵望绝，秋草不堪论。", "dynasty": "唐代", "author": "崔国辅", "instruct": "五言绝句"}
{"title": "新笋", "content": "乱迸苔钱破，参差出小栏。层层离锦箨，节节露琅玕.直上心终劲，四垂烟渐宽。欲知含古律，试剪凤箫看。", "dynasty": "唐代", "author": "齐己", "instruct": "五言律诗"}
{"title": "生日", "content": "只应门闼悬弧际，正是乾坤和气中。寿语珠联千轴富，贺樽鲸吸百川空。", "dynasty": "宋代", "author": "石懋", "instruct": "七言绝句"}
{"title": "望远行 寄荫君", "content": "开尽荷花夏已阑。一任红摧绿残。瑶笺寄与诉流年。语多翻觉作书难。神黯澹，恨无端。尽日西风画帘。思君应是湿云鬟。月弯弯处倚阑干。", "dynasty": "近代", "author": "顾随", "instruct": "七言律诗"}
{"title": "朝直", "content": "朝直叨居省阁间，由来疏退校安闲。落花夜静宫中漏，微雨春寒廊下班。自扣玄门齐宠辱，从他荣路用机关。孤峰未得深归去，名画偏求水墨山。", "dynasty": "唐代", "author": "郑谷", "instruct": "七言律诗"}
{"title": "日用", "content": "旧好疏毛颖，新知得麴生。幽居无一事，枕臂听松声。", "dynasty": "宋代", "author": "陆游", "instruct": "五言绝句"}
{"title": "第一百六十六", "content": "惊风翻河汉，鹑首丽泥涂。吾衰将焉托，愁绝付摧枯。", "dynasty": "宋代", "author": "文天祥", "instruct": "五言绝句"}
{"title": "石门寺前溪上有亭余榜以通幽陈丞有诗次韵三", "content": "茶瓯放手送归客，屋上鸣禽犹唤人。山僧别我月中去，不过虎溪君莫嗔。", "dynasty": "宋代", "author": "李弥逊", "instruct": "七言绝句"}
{"title": "春词", "content": "人竞迎新岁，侬方饯旧年。雏莺又百啭，高柳忽三眠。", "dynasty": "宋代", "author": "刘克庄", "instruct": "五言绝句"}
{"title": "晚归", "content": "暑服道情出，烟街薄暮还。风清飘短袂，马健弄连环。水静闻归橹，霞明见远山。过从本无事，从此涉旬间。", "dynasty": "唐代", "author": "徐铉", "instruct": "五言律诗"}
{"title": "过感化寺昙兴上人山院（与裴迪同作）", "content": "暮持筇竹杖，相待虎谿头。催客闻山响，归房逐水流。野花丛发好，谷鸟一声幽。夜坐空林寂，松风直似秋。", "dynasty": "唐代", "author": "王维", "instruct": "五言律诗"}
{"title": "冻坐", "content": "湖海凄凉地，风霜惨淡天。吾其去道近，无酒亦陶然。", "dynasty": "宋代", "author": "陆游", "instruct": "五言绝句"}
{"title": "文成", "content": "文成五利老纷纷，方丈蓬莱但可闻。万里出师求宝马，飘然空有意凌云。", "dynasty": "宋代", "author": "王安石", "instruct": "七言绝句"}
{"title": "题彭小林诗稿", "content": "晚识宗文忆浣花，删馀今见雅名家。牙签料理西风读，共笑钟山说老鸦。", "dynasty": "宋代", "author": "文天祥", "instruct": "七言绝句"}
{"title": "来禽", "content": "粲粲来禽已著花，芳根谁徙向天涯。好寻青李相遮映，风味应同逸少家。", "dynasty": "宋代", "author": "陈与义", "instruct": "七言绝句"}
{"title": "旦发青林诗", "content": "孤征越清江。游子悲路长。二旬倐已湛。三千眇未央。草杂今古色。岩留冬夏霜。寄怀中山旧。举酒莫相忘。", "dynasty": "南北朝", "author": "孔稚珪", "instruct": "五言律诗"}
{"title": "春秋战国门。再吟", "content": "几尺如霜利不群，恩仇未报反亡身。诚哉利器全由用，可惜吹毛不得人。", "dynasty": "唐代", "author": "周昙", "instruct": "七言绝句"}
{"title": "寒食日诵老杜示宗文宗武诗寄二子", "content": "衰年寒食又清明，欹枕诗成字不成。却寄宗文与宗武，一春风雨大江横。", "dynasty": "宋代", "author": "曾几", "instruct": "七言绝句"}
{"title": "十叠", "content": "花离京洛缁尘少，诗到齐梁绮语多。老子七言虽淡泊，不曾一字犯阴何。", "dynasty": "宋代", "author": "刘克庄", "instruct": "七言绝句"}
{"title": "山居杂诗", "content": "瘦竹藤斜挂，丛花草乱生。林高风有态，苔滑水无声。", "dynasty": "元代", "author": "元好问", "instruct": "五言绝句"}
{"title": "晓发（一作姚鹄诗）", "content": "旅行宜早发，况复是南归。月影缘山尽，钟声隔浦微。星残萤共映，叶落鸟惊飞。去去渡南渚，村深人出稀。", "dynasty": "唐代", "author": "赵嘏", "instruct": "五言律诗"}
{"title": "柳絮", "content": "苦无筋力太轻柔，何物如今得自由。带雨飘来成坠雪，捲春归去作飞球。", "dynasty": "宋代", "author": "石懋", "instruct": "七言绝句"}
{"title": "夏日闲居作四声诗寄袭美。平入声", "content": "端居愁无涯，一夕发欲白。因为鸾章吟，忽忆鹤骨客。手披丹台文，脚著赤玉舄。如蒙清音酬，若渴吸月液。", "dynasty": "唐代", "author": "陆龟蒙", "instruct": "五言律诗"}
{"title": "南游", "content": "直到南箕下，方谙涨海头。君恩过铜柱，戎节限交州。犀占花阴卧，波冲瘴色流。远夷非不乐，自是北人愁。", "dynasty": "唐代", "author": "曹松", "instruct": "五言律诗"}
{"title": "驾出长安（一作王昌龄诗）", "content": "圣德超千古，皇风扇九围。天回万象出，驾动六龙飞。淑气来黄道，祥云覆紫微。太平多扈从，文物有光辉。", "dynasty": "唐代", "author": "宋之问", "instruct": "五言律诗"}
{"title": "临终作", "content": "翠羽旌幢仙子队，紫云楼阁玉皇家。人间风雨易分散，回首五陵空落花。", "dynasty": "宋代", "author": "王世宁", "instruct": "七言绝句"}
{"title": "忆事", "content": "去年花下把金卮，曾赋杨花数句诗。回首朱门闭荒草，如今愁到牡丹时。", "dynasty": "唐代", "author": "吴融", "instruct": "七言绝句"}
{"title": "自遣", "content": "强健宦途何足谓，入微章句更难论。谁知野性真天性，不扣权门扣道门。窥砚晚莺临砌树，迸阶春笋隔篱根。朝回何处消长日，紫阁峰南有旧村。", "dynasty": "唐代", "author": "郑谷", "instruct": "七言律诗"}
{"title": "辞闽王归朝寄倪先辈", "content": "时人莫讶再还乡，简册分明剑佩光。驷马高车太常乐，登庸门下忆贤良。", "dynasty": "唐代", "author": "翁承赞", "instruct": "七言绝句"}
{"title": "即事", "content": "双鹭能忙翻白雪，平畴许远涨青波。钩帘百顷风烟上，卧看青云载雨过。", "dynasty": "宋代", "author": "汪藻", "instruct": "七言绝句"}
{"title": "送李溟秀才西行", "content": "万里不辞劳，寒装叠缊袍。停车山店雨，挂席海门涛。鹰势暮偏急，鹤声秋更高。知君北邙路，留剑泣黄蒿。", "dynasty": "唐代", "author": "许浑", "instruct": "五言律诗"}
{"title": "怀母", "content": "行年已是老衰秋，复命稽迟为热留。恋主思亲归未得，梦魂长绕大江头。", "dynasty": "宋代", "author": "洪皓", "instruct": "七言绝句"}
{"title": "春词（一作沈亚之诗）", "content": "黄鸟啼多春日高，红芳开尽井边桃。美人手暖裁衣易，片片轻云落剪刀。", "dynasty": "唐代", "author": "施肩吾", "instruct": "七言绝句"}
{"title": "咏雨", "content": "亢阳今已久，嘉雨自云倾。一点不斜去，极多时下成。", "dynasty": "唐代", "author": "张道古", "instruct": "五言绝句"}
{"title": "薄台", "content": "屈曲清溪十里长，净涵天影与秋光。此行却在樊川尾，稻熟鱼肥柿子黄。", "dynasty": "宋代", "author": "张舜民", "instruct": "七言绝句"}
{"title": "龙瑞", "content": "多年不蹋阳明路，今日重来院院行。好在千秋冯观主，修廊一见眼偏明。", "dynasty": "宋代", "author": "陆游", "instruct": "七言绝句"}
{"title": "山中", "content": "不到山中久，山寒景益奇。冻泉零雪谷，坠叶弄风丝。", "dynasty": "宋代", "author": "姜特立", "instruct": "五言绝句"}
{"title": "去秋行", "content": "去秋涪江木落时，臂枪走马谁家儿。到今不知白骨处，部曲有去皆无归。遂州城中汉节在，遂州城外巴人稀。战场冤魂每夜哭，空令野营猛士悲。", "dynasty": "唐代", "author": "杜甫", "instruct": "七言律诗"}
{"title": "郁林八景诗 其二 白石洞天", "content": "萧萧松叶下秋山，金井蟠龙紫雾閒。白石煮来春欲暮，不知笙鹤几时还。", "dynasty": "明代", "author": "邝元乐", "instruct": "七言绝句"}
{"title": "记梦", "content": "团脐霜蟹四腮鲈，樽俎芳鲜十载无。塞月征尘身万里，梦魂也复醉西湖。", "dynasty": "宋代", "author": "陆游", "instruct": "七言绝句"}
{"title": "秋夜", "content": "秋气满堂孤烛冷，清宵无寐忆山归。窗前月过三更后，细竹吟风似雨微。", "dynasty": "唐代", "author": "刘得仁", "instruct": "七言绝句"}
{"title": "秋日偶题", "content": "荷花兼柳叶，彼此不胜秋。玉露滴初泣，金风吹更愁。绿眉甘弃坠，红脸恨飘流。叹息是游子，少年还白头。", "dynasty": "唐代", "author": "杜牧", "instruct": "五言律诗"}
{"title": "问春", "content": "春来愁去只因花，春去愁来翻殢酒。长恨愁多酒力微，为春成病花知否。", "dynasty": "宋代", "author": "邵雍", "instruct": "七言绝句"}
{"title": "偶述", "content": "圣人嘉礼在元年，内使新从十道还。欲遣鸾仪迎月姊，禁中宣敕会金钱。", "dynasty": "明代", "author": "徐祯卿", "instruct": "七言绝句"}
{"title": "于潜", "content": "邑居官寺两凄清，晚市都无菜可羹。何处直能令鬼怕？祗今犹自有人行。", "dynasty": "宋代", "author": "范成大", "instruct": "七言绝句"}
{"title": "画叹", "content": "武燕未远嗟谁识，赵董纷纷枉得名。已矣孙陈旧人物，至今但数汉公卿。", "dynasty": "宋代", "author": "苏辙", "instruct": "七言绝句"}
{"title": "莫田", "content": "打麦蓬蓬响莫田。儿童拾穟笑争先。市头米价新来减，一醉瓷瓯五六钱。", "dynasty": "宋代", "author": "刘子翚", "instruct": "七言绝句"}
{"title": "傅子美召公择饮，偶以病不及往，公择有诗，", "content": "樊素阿蛮皆已出，使君应作玉筝歌。可怜病士西窗下，一夜丹田手自摩。", "dynasty": "宋代", "author": "苏轼", "instruct": "七言绝句"}
{"title": "又答泛江革诗", "content": "棘端虽非譬。至妙安可量。要知同罔象。然始见毫芒。", "dynasty": "南北朝", "author": "何逊", "instruct": "五言绝句"}
{"title": "偶怀", "content": "转知名宦是悠悠，分付空源始到头。待送妻儿下山了，便随云水一生休。", "dynasty": "唐代", "author": "李涉", "instruct": "七言绝句"}
{"title": "偶题", "content": "霜降水自落，春浓花欲迷。道心因老进，狂态逐时低。", "dynasty": "宋代", "author": "姜特立", "instruct": "五言绝句"}
{"title": "临刑诗", "content": "幻生还幻灭，大幻莫过身。安心自有处，求人无有人。", "dynasty": "唐代", "author": "郑颋", "instruct": "五言绝句"}
{"title": "杂咏一百首·姜诗", "content": "晨兴风色恶，日晏汲归迟。宁与闺中诀，莫令堂上饥。", "dynasty": "宋代", "author": "刘克庄", "instruct": "五言绝句"}
{"title": "萧山", "content": "归心已逐晚云轻，又见越中长短亭。十里水边山下路，桃花无数麦青青。", "dynasty": "宋代", "author": "姜夔", "instruct": "七言绝句"}
{"title": "猿", "content": "却忆书斋值晚晴，挽枝闲啸激蝉清。影沈巴峡夜岩色，踪绝石塘寒濑声。", "dynasty": "唐代", "author": "段成式", "instruct": "七言绝句"}
{"title": "赠顾彦先诗", "content": "清夜不能寐。悲风入我轩。立影对孤躯。哀声应苦言。", "dynasty": "魏晋", "author": "陆机", "instruct": "五言绝句"}
{"title": "痁病", "content": "谁言似病元非病，一日之间行四时。不用文殊来问疾，个中实怕有人知。", "dynasty": "宋代", "author": "曾几", "instruct": "七言绝句"}
{"title": "吴孙皓初童谣", "content": "宁饮建业水，不食武昌鱼。宁还建业死，不止武昌居。", "dynasty": "魏晋", "author": "佚名", "instruct": "五言绝句"}
{"title": "山隐", "content": "松枯石老水萦回，个里难教俗客来。抬眼试看山外景，纷纷风急障黄埃。", "dynasty": "唐代", "author": "吕岩", "instruct": "七言绝句"}
{"title": "雪中忽起从戎之兴戏作", "content": "铁马渡河风破肉，云梯攻垒雪平壕。兽奔鸟散何劳逐，直斩单于衅宝刀。", "dynasty": "宋代", "author": "陆游", "instruct": "七言绝句"}
{"title": "板桥", "content": "横遮野水石，前带荒村道。来往见愁人，清风柳阴好。", "dynasty": "唐代", "author": "司空曙", "instruct": "五言绝句"}
{"title": "老境", "content": "老境寻诗一字无，锦囊枵腹怨奚奴。多君俎豆庚桑子，不省今吾非故吾。", "dynasty": "宋代", "author": "史弥宁", "instruct": "七言绝句"}
{"title": "枯梅", "content": "斧斤牋不死，半藓半枯槎。寂寞幽岩下，一枝三四花。", "dynasty": "宋代", "author": "马知节", "instruct": "五言绝句"}
{"title": "远山", "content": "山色无远近，看山终日行。峰峦随处改，行客不知名。", "dynasty": "宋代", "author": "欧阳修", "instruct": "五言绝句"}
{"title": "楼上", "content": "江上楼高二十梯，梯梯登遍与云齐。人从别浦经年去，天向平芜尽处低。", "dynasty": "唐代", "author": "刘禹锡", "instruct": "七言绝句"}
{"title": "看水", "content": "范蠡东浮阔，灵均北泛长。谁知远烟浪，别有好思量。故国门前急，天涯照里忙。难收上楼兴，渺漫正斜阳。", "dynasty": "唐代", "author": "齐己", "instruct": "五言律诗"}
{"title": "行次夏口，先寄李大夫", "content": "连山断处大江流，红旆逶迤镇上游。幕下翱翔秦御史，军前奔走汉诸侯。曾陪剑履升鸾殿，欲谒旌幢入鹤楼。假著绯袍君莫笑，恩深始得向忠州。", "dynasty": "唐代", "author": "白居易", "instruct": "七言律诗"}
{"title": "赠客", "content": "出郭江南望，暮天云北飞。断蓬寒更转，长路几人归。", "dynasty": "明代", "author": "李梦阳", "instruct": "五言绝句"}
{"title": "塞上", "content": "塞门关外日光微，角怨单于雁驻飞。冲水路从冰解断，逾城人到月明归。燕山腊雪销金甲，秦苑秋风脆锦衣。欲吊昭君倍惆怅，汉家甥舅竟相违。", "dynasty": "唐代", "author": "黄滔", "instruct": "七言律诗"}
{"title": "记梦", "content": "长鱼三尺困横盆，送入清流喜欲奔。报我金匙仅盈寸，掷还聊喜不贪存。", "dynasty": "宋代", "author": "苏辙", "instruct": "七言绝句"}
{"title": "出郊", "content": "葛叶催耕二月时，斜桥曲岸马行迟。家家卖酒清明近，红白花开一两枝。", "dynasty": "宋代", "author": "曾巩", "instruct": "七言绝句"}
{"title": "梅花", "content": "南山有佳人，迥立未可亲。而况得道者，其间梅子真。", "dynasty": "宋代", "author": "赵师侠", "instruct": "五言绝句"}
{"title": "人欲", "content": "人欲天从竟不疑，莫言圆盖便无私。秦中已久乌头白，却是君王未备知。", "dynasty": "唐代", "author": "李商隐", "instruct": "七言绝句"}
{"title": "春怨", "content": "绣林红岸落花钿，故去新来感自然。绝塞杪春悲汉月，长林深夜泣缃弦。锦书雁断应难寄，菱镜鸾孤貌可怜。独倚画屏人不会，梦魂才别戍楼边。", "dynasty": "唐代", "author": "刘兼", "instruct": "七言律诗"}
{"title": "迁居得甘井诗", "content": "海咸河淡都尝遍，荼苦荠甘我自知。世味曾教千百变，先生舌本只如饴。", "dynasty": "宋代", "author": "家铉翁", "instruct": "七言绝句"}
{"title": "忆友", "content": "风噫灌莽触频呻，岁晏山间思故人。各有须眉足生动，枯藤瘦石见精神。", "dynasty": "近代", "author": "胡雪抱", "instruct": "七言绝句"}
{"title": "海棠", "content": "东风袅袅泛崇光，香雾空蒙月转廊。只恐夜深花睡去，故烧高烛照红妆。", "dynasty": "宋代", "author": "苏轼", "instruct": "七言绝句"}
{"title": "塞上", "content": "漫漫复凄凄，黄沙暮渐迷。人当故乡立，马过旧营嘶。断雁逢冰碛，回军占雪溪。夜来山下哭，应是送降奚。", "dynasty": "唐代", "author": "王建", "instruct": "五言律诗"}
{"title": "探梅", "content": "梅花原为怕春寒，想见垂垂雪作团。藤杖芒屩犹堪在，试为吾人料理看。", "dynasty": "宋代", "author": "吴则礼", "instruct": "七言绝句"}
{"title": "顷年陪恩地赴甘棠之召感动留题", "content": "去时憔悴青衿在，归路凄凉绛帐空。无限酬恩心未展，又将孤剑别从公。", "dynasty": "唐代", "author": "司空图", "instruct": "七言绝句"}
{"title": "古兴", "content": "楚血未乾衣，荆虹尚埋辉。痛玉不痛身，抱璞求所归。", "dynasty": "唐代", "author": "孟郊", "instruct": "五言绝句"}
{"title": "子夜冬歌", "content": "朔风扣群木，严霜凋百草。借问月中人，安得长不老。", "dynasty": "唐代", "author": "薛曜", "instruct": "五言绝句"}
{"title": "自述", "content": "少年落魄走京华，老大无钱赴酒家。羞作寺丞门里客，一片明月照梅花。", "dynasty": "宋代", "author": "陈宝之", "instruct": "七言绝句"}
{"title": "江梅", "content": "园林尽摇落，冰雪独相宜。预报春消息，花中第一枝。", "dynasty": "宋代", "author": "王十朋", "instruct": "五言绝句"}
{"title": "江宿", "content": "寂历秋江渔火稀，起看残月映林微。波光水鸟惊犹宿，露冷流萤湿不飞。", "dynasty": "明代", "author": "汤显祖", "instruct": "七言绝句"}
{"title": "拒霜", "content": "楚天寂历暮云平，何处江村落雁声。正是西风扫黄叶，不知春色在朱荣。", "dynasty": "宋代", "author": "姜特立", "instruct": "七言绝句"}
{"title": "绝命辞", "content": "此生无复望生还，一死都归谈笑间。大地皆为肝血污，好收吾骨首阳山。", "dynasty": "宋代", "author": "王士敏", "instruct": "七言绝句"}
{"title": "三高祠", "content": "不贪名爵伐功功，勇退深虞祸患遭。甫里闲居耕钓乐，范张高处陆犹高。", "dynasty": "宋代", "author": "姜夔", "instruct": "七言绝句"}
{"title": "岳州歌", "content": "绿波晴漾白鼍池，郭外人家有酒旗。客思独如杨柳树，春风愁绪万条丝。", "dynasty": "明代", "author": "叶子奇", "instruct": "七言绝句"}
{"title": "听雨", "content": "老态龙钟疾未平，更堪俗事败幽情。纱幮笛簟差堪乐，且听萧萧暮雨声。", "dynasty": "宋代", "author": "陆游", "instruct": "七言绝句"}
{"title": "松棚", "content": "松棚寻丈地，客至共开颜。堪笑杜陵老，坐思千万间。", "dynasty": "宋代", "author": "陆游", "instruct": "五言绝句"}
{"title": "除夜", "content": "雪片初飞岁已除，竹篱梅自可吾庐。归来只有穷相守，未议移文送却渠。", "dynasty": "宋代", "author": "方岳", "instruct": "七言绝句"}
{"title": "戏书", "content": "柳下人家枳作篱，小姑不画入时眉。纬车声出窗扉里，正是新凉夜永时。", "dynasty": "宋代", "author": "陆游", "instruct": "七言绝句"}
{"title": "小碎", "content": "小碎诗篇取次书，等闲题柱意何如。诸郎到处应相问，留取三行代鲤鱼。", "dynasty": "唐代", "author": "元稹", "instruct": "七言绝句"}
{"title": "书意", "content": "整书拂几当闲嬉，时取曾孙竹马骑。故故小劳君会否？户枢流水即吾师。", "dynasty": "宋代", "author": "陆游", "instruct": "七言绝句"}
{"title": "瓶梅", "content": "寒水一瓶春数枝，清香不减小溪时。横斜烛底无人见，莫与微云澹月知。", "dynasty": "宋代", "author": "张道洽", "instruct": "七言绝句"}
{"title": "明皇帝挽歌", "content": "律历千年会，车书万里同。固期常戴日，岂意厌观风。地惨新疆理，城摧旧战功。山河万古壮，今夕尽归空。", "dynasty": "唐代", "author": "郑丹", "instruct": "五言律诗"}
{"title": "江门", "content": "未出海门国，遥遥见城郭。江风四月寒，衲衣尚嫌薄。", "dynasty": "明代", "author": "通凡", "instruct": "五言绝句"}
{"title": "客舟", "content": "上溪不弛帐，下溪不打桨。上下各有趣，相遇风波上。", "dynasty": "宋代", "author": "宋祁", "instruct": "五言绝句"}
{"title": "相和歌辞。怨诗", "content": "夺宠心那惯，寻思倚殿门。不知移旧爱，何处作新恩。", "dynasty": "唐代", "author": "白居易", "instruct": "五言绝句"}
{"title": "四纹四时", "content": "轻风透幕罗衾薄，满萼娇红缀小桃。明月对愁萦锦字，断弦空暗紫檀槽。", "dynasty": "宋代", "author": "杨冠卿", "instruct": "七言绝句"}
{"title": "岭猿", "content": "杳杳袅袅清且切，鹧鸪飞处又斜阳。相思岭上相思泪，不到三声合断肠。", "dynasty": "唐代", "author": "常建", "instruct": "七言绝句"}
{"title": "哭长孙侍郎（一作杜甫诗）", "content": "道为诗书重，名因赋颂雄。礼闱曾擢桂，宪府既乘骢。流水生涯尽，浮云世事空。唯馀旧台柏，萧瑟九原中。", "dynasty": "唐代", "author": "杜诵", "instruct": "五言律诗"}
{"title": "江雪", "content": "千山鸟飞绝，万径人踪灭。孤舟蓑笠翁，独钓寒江雪。", "dynasty": "唐代", "author": "柳宗元", "instruct": "五言绝句"}
{"title": "仙山诗 一", "content": "金灶新和药。银台旧聚神。相看但莫怯。先师应识人。", "dynasty": "南北朝", "author": "庾信", "instruct": "五言绝句"}
{"title": "素梅 五十", "content": "西湖湖上水如天，狂客长吟夜不眠骑鹤归来清兴好，梅花无影月娟娟。", "dynasty": "元代", "author": "王冕", "instruct": "七言绝句"}
{"title": "相逢行", "content": "沽酒渭桥边，平陵侠少年。相逢各有赠，宝剑与金鞍。", "dynasty": "明代", "author": "高启", "instruct": "五言绝句"}
{"title": "月夕", "content": "月上随人意，人闲月更清。朱楼高百尺，不见到天明。", "dynasty": "唐代", "author": "崔道融", "instruct": "五言绝句"}
{"title": "行次虎头岩酬寄路中丞", "content": "樟亭去已远，来上虎头岩。滩急水移棹，山回风满帆。石梯迎雨滑，沙井落潮醎.何以慰行旅，如公书一缄。", "dynasty": "唐代", "author": "许浑", "instruct": "五言律诗"}
{"title": "读二传作", "content": "长卿召问自拘监，子云待诏因王音。得官甚薄不捄辱，作赋可怜空苦心。", "dynasty": "宋代", "author": "赵蕃", "instruct": "七言绝句"}
{"title": "十月乐游诗", "content": "十月严阴盛，霜气下玉台。罗衣羞自解，绮帐待君开。银箭更筹缓，金炉香气来。愁仍夜未几，已使炭成灰。", "dynasty": "唐代", "author": "郭震", "instruct": "五言律诗"}
{"title": "清明", "content": "东城酒散夕阳迟，南陌秋千寂寞垂。人与长瓶卧芳草，风将急管度青枝。", "dynasty": "宋代", "author": "王安石", "instruct": "七言绝句"}
{"title": "题壁画马歌（一作题壁上韦偃画歌。偃京兆人善画马）", "content": "韦侯别我有所适，知我怜君画无敌。戏拈秃笔扫骅骝，欻见骐驎出东壁。一匹龁草一匹嘶，坐看千里当霜蹄。时危安得真致此，与人同生亦同死。", "dynasty": "唐代", "author": "杜甫", "instruct": "七言律诗"}
{"title": "句", "content": "惟有松杉空弄月，更无云鹤暗迷人。露凝金盏滴残酒，檀点佳人喷异香。", "dynasty": "唐代", "author": "伊梦昌", "instruct": "七言绝句"}
{"title": "海上 二", "content": "软红帘动月轮西，冰作阑干玉作梯。寄语麻姑要珍重，凤楼迢递燕应迷。", "dynasty": "近代", "author": "苏曼殊", "instruct": "七言绝句"}
{"title": "郫县春日吟", "content": "树桑五亩育鸡豚，器用匏尊老瓦盆。旧礼诸儒都坏书，西家却有典型存。", "dynasty": "宋代", "author": "吴泳", "instruct": "七言绝句"}
{"title": "无题", "content": "松倚苍崖老，兰临碧洞衰。不劳邻舍笛，吹起旧时悲。", "dynasty": "唐代", "author": "李德裕", "instruct": "五言绝句"}
{"title": "春词", "content": "春色年年染御沟，鸭头轻绿弄花柔。今年春到昆仑上，九折委蛇舞翠虯。", "dynasty": "宋代", "author": "毛滂", "instruct": "七言绝句"}
{"title": "古意", "content": "君心莫淡薄，妾意正栖托。愿得双车轮，一夜生四角。", "dynasty": "唐代", "author": "陆龟蒙", "instruct": "五言绝句"}
{"title": "长安疾后首秋夜即事（一作陈羽诗）", "content": "九重深锁禁城秋，月过南宫渐映楼。紫陌夜深槐露滴，碧空云尽火星流。清风刻漏传三殿，甲第歌钟乐五侯。楚客病来乡思苦，寂寥灯下不胜愁。", "dynasty": "唐代", "author": "卢纶", "instruct": "七言律诗"}
{"title": "钓台", "content": "兴王不患无功业，贼乱常忧在岁寒。能缓阿瞒移鼎手，长鋋此日愧渔竿。", "dynasty": "宋代", "author": "李廌", "instruct": "七言绝句"}
{"title": "秋热", "content": "西江风候接南威，暑气常多秋气微。犹道江州最凉冷，至今九月著生衣。", "dynasty": "唐代", "author": "白居易", "instruct": "七言绝句"}
{"title": "偈", "content": "猛炽燄中人有路，旋风顶上屹然栖。镇常历劫谁差互，杲日无言运照齐。", "dynasty": "唐代", "author": "齐安和尚", "instruct": "七言绝句"}
{"title": "登吴山作", "content": "紫雁高飞晓雾浓，西风峭削玉芙蓉。谁携谢朓惊人句，更上吴山第一峰。", "dynasty": "宋代", "author": "顾禧", "instruct": "七言绝句"}
{"title": "晓枕", "content": "晓枕莺声带梦听，忽看淡日满窗棂。闲愁谁遣浓如酒，醉过残春不解醒。", "dynasty": "宋代", "author": "陆游", "instruct": "七言绝句"}
{"title": "宫井", "content": "清时瑶殿引瓶金，百尺还闻坠水音。想得日长宫阁静，玉盘珍果看浮沈。", "dynasty": "元代", "author": "王恽", "instruct": "七言绝句"}
{"title": "建昌渡暝吟", "content": "月照临官渡，乡情独浩然。鸟栖彭蠡树，月上建昌船。市散渔翁醉，楼深贾客眠。隔江何处笛，吹断绿杨烟。", "dynasty": "唐代", "author": "韦庄", "instruct": "五言律诗"}
{"title": "次赵清献公诗", "content": "南极星临释子家，杳然十里税青华。公年自尔增仙籍，几度龙泓诗贡茶。", "dynasty": "宋代", "author": "释元净", "instruct": "七言绝句"}
{"title": "寺中偶题", "content": "听话金仙眉相毫，每来皆得解尘劳。鹤栖云路看方贵，僧倚松门见始高。名利罢烧心内火，雪霜偏垢鬓边毛。银蟾未出金乌在，更上层楼眺海涛。", "dynasty": "唐代", "author": "徐夤", "instruct": "七言律诗"}
{"title": "题三峰", "content": "古院无人僧作佛，碧潭有水鱼化龙。当年矩诺小游戏，一石击碎成三峰。", "dynasty": "宋代", "author": "冯时行", "instruct": "七言绝句"}
{"title": "茶灶", "content": "中坻出盘陀，曲突非刻画。仙翁碾玉尘，盈瓯试春色。", "dynasty": "宋代", "author": "李吕", "instruct": "五言绝句"}
{"title": "新燕", "content": "燕燕知何事，年年应候来。却缘华屋在，长得好时催。花外衔泥去，空中接食回。不同黄雀意，迷逐网罗媒。", "dynasty": "唐代", "author": "齐己", "instruct": "五言律诗"}
{"title": "卜居", "content": "游宦京都二十春，贫中无处可安贫。长羡蜗牛犹有舍，不如硕鼠解藏身。且求容立锥头地，免似漂流木偶人。但道吾庐心便足，敢辞湫隘与嚣尘。", "dynasty": "唐代", "author": "白居易", "instruct": "七言律诗"}
{"title": "送司马□入五城联句诗", "content": "随风飘岸叶，行雨暗江流。居人会应返，空欲送行舟。", "dynasty": "南北朝", "author": "何逊", "instruct": "五言绝句"}
{"title": "赠上虞胡少府百篇", "content": "求仙不在炼金丹，轻举由来别有门。日晷未移三十刻，风骚已及四千言。宏才尚遣居卑位，公道何曾雪至冤。敛板尘中无恨色，应缘利禄副晨昏。", "dynasty": "唐代", "author": "方干", "instruct": "七言律诗"}
{"title": "山雨", "content": "一夜满林星月白，且无云气亦无雷。平明忽见溪流急，知是他山落雨来。", "dynasty": "宋代", "author": "翁卷", "instruct": "七言绝句"}
{"title": "漫述", "content": "脱巾漉酒心先醉，着屐登山脚便轻。豪饮清游忆陶谢，古人千载尚留名。", "dynasty": "宋代", "author": "黄庚", "instruct": "七言绝句"}
{"title": "咏怀", "content": "岁去年来尘土中，眼看变作白头翁。如何办得归山计，两顷村田一亩宫。", "dynasty": "唐代", "author": "白居易", "instruct": "七言绝句"}
{"title": "纪事", "content": "单骑堂堂诣虏营，古今祸富了如陈。北方相顾称男子，似谓江南尚有人。", "dynasty": "宋代", "author": "文天祥", "instruct": "七言绝句"}
{"title": "老恨", "content": "无子抄文字，老吟多飘零。有时吐向床，枕席不解听。斗蚁甚微细，病闻亦清泠。小大不自识，自然天性灵。", "dynasty": "唐代", "author": "孟郊", "instruct": "五言律诗"}
{"title": "夏日", "content": "动身尚嬾那堪事，学古无成罢读书。枕上侧眠听语燕，池边小立看游鱼。", "dynasty": "宋代", "author": "陆游", "instruct": "七言绝句"}
{"title": "梅台", "content": "缅怀清绝姿，风流似居士。固宜命斯台，俗子视桃李。", "dynasty": "宋代", "author": "冯时行", "instruct": "五言绝句"}
{"title": "买砚", "content": "俸馀宜办买山钱，却买端州一砚砖。依旧被渠驱使出，买山之事定何年。", "dynasty": "宋代", "author": "徐似道", "instruct": "七言绝句"}
{"title": "樱桃", "content": "谷雨樱桃落，薰风柳带斜。舜弦新曲在，休唱后庭花。", "dynasty": "宋代", "author": "谢希孟", "instruct": "五言绝句"}
{"title": "春游", "content": "桃红李白辉相曜，车马交关递流照。墙头半露是秋千，不见美人闻语笑。", "dynasty": "宋代", "author": "薛季宣", "instruct": "七言绝句"}
{"title": "东坡公以种松法授都梁杜子师并为作诗子师求", "content": "不学栽橙业种松，未惭履狶笑屠龙。许君尽得东坡术，已与先生一事同。", "dynasty": "宋代", "author": "晁补之", "instruct": "七言绝句"}
{"title": "感遇", "content": "五花骢马七香车，云是平阳帝子家。凤凰城头日欲斜，门前高树鸣春鸦。汉家鲁元君不闻，今作城西一古坟。昔来唯有秦王女，独自吹箫乘白云。", "dynasty": "唐代", "author": "岑参", "instruct": "七言律诗"}
{"title": "春游", "content": "碧濑春粼粼，芳洲遍绿蘋。摘花惊坐鸟，飞絮惹游人。", "dynasty": "明代", "author": "王世贞", "instruct": "五言绝句"}
{"title": "蚕妇", "content": "缫得新丝白，将来织素缣。自惭非锦绮，尚被舞人嫌。", "dynasty": "宋代", "author": "宋无", "instruct": "五言绝句"}
{"title": "鹤", "content": "攀笼毛羽日低摧，野水长松眼暂开。万里松风天外意，日斜闲啄岸边苔。", "dynasty": "宋代", "author": "欧阳修", "instruct": "七言绝句"}
{"title": "春晴", "content": "香阁惜春归。妆楼宜曙晖。池纹含细簟，花气透重帏。林鸟千回啭，园桃一半飞。韶光处处好，结伴采芳菲。", "dynasty": "明代", "author": "区大相", "instruct": "五言律诗"}
{"title": "菊", "content": "王孙莫把比蓬蒿，九日枝枝近鬓毛。露湿秋香满池岸，由来不羡瓦松高。", "dynasty": "唐代", "author": "郑谷", "instruct": "七言绝句"}
{"title": "泊舟山阳偶题", "content": "五岁淮山一梦新，扁舟曾系市桥春。津亭石磴双垂柳，见我依依似故人。", "dynasty": "宋代", "author": "晁补之", "instruct": "七言绝句"}
{"title": "耳鸣", "content": "风号高木水翻洪，历历音闻不是聋。一任大千都震吼，便从卷叶订圆通。", "dynasty": "宋代", "author": "范成大", "instruct": "七言绝句"}
{"title": "五十", "content": "闲身事少只题诗，五十今来觉陡衰。清秩偶叨非养望，丹方频试更堪疑。髭须强染三分折，弦管遥听一半悲。漉酒有巾无黍酿，负他黄菊满东篱。", "dynasty": "唐代", "author": "司空图", "instruct": "七言律诗"}
{"title": "宫词", "content": "自倚能歌曲，先皇掌上怜。新曲何处唱？肠断李延年。", "dynasty": "唐代", "author": "张祜", "instruct": "五言绝句"}
{"title": "霞", "content": "天际何人濯锦归，偏宜残照与晨晖。流为洞府千年酒，化作灵山几袭衣。野烧焰连殊赫奕，愁云阴隔乍依稀。劳生愿学长生术，餐尽红桃上汉飞。", "dynasty": "唐代", "author": "徐夤", "instruct": "七言律诗"}
{"title": "人有画花中四伦者偶记毗陵旧诗即题其上", "content": "佩玉垂绅廊庙人，幽花小草岂其伦。须知四海皆兄弟，淡泊论交处处亲。", "dynasty": "宋代", "author": "家铉翁", "instruct": "七言绝句"}
{"title": "夕烽", "content": "夕烽来不近，每日报平安。塞上传光小，云边落点残。照秦通警急，过陇自艰难。闻道蓬莱殿，千门立马看。", "dynasty": "唐代", "author": "杜甫", "instruct": "五言律诗"}
{"title": "望远行·玉砌花光锦绣明", "content": "玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。", "dynasty": "唐代", "author": "李璟", "instruct": "七言律诗"}
{"title": "午枕", "content": "老嬾开编早欠伸，强搔短发照青荧。齑盐二十年前梦，尚想长廊撼夜铃。", "dynasty": "宋代", "author": "陆游", "instruct": "七言绝句"}
{"title": "五月菊", "content": "东篱千古属重阳，此本偏宜夏日长。会得渊明高卧意，故来同占北窗凉。", "dynasty": "宋代", "author": "宋自逊", "instruct": "七言绝句"}
{"title": "缺题", "content": "桃源只在市城边，锦瑟明妆满画船。莫怪道人回首处，朝来暮去已年年。", "dynasty": "明代", "author": "孙慎行", "instruct": "七言绝句"}
{"title": "相和歌辞。乌栖曲", "content": "西山作宫潮满池，宫乌晓鸣茱萸枝。吴姬自唱采莲曲，君王昨夜舟中宿。", "dynasty": "唐代", "author": "张籍", "instruct": "七言绝句"}
{"title": "题曾氏山园十一咏·吟风桥", "content": "桥边风月佳，俯仰有余思。无忘履冰心，方识吟风意。", "dynasty": "宋代", "author": "张栻", "instruct": "五言绝句"}
{"title": "三月三日上忠襄坟，因之行散，得十绝句", "content": "除却锺山与石城，六朝遗迹问难真。里名只道新名好，不道新名误後人。", "dynasty": "宋代", "author": "杨万里", "instruct": "七言绝句"}
{"title": "出游", "content": "朝行蹑屩穿幽谷，暮返褰裳涉乱流。提起短筇成一笑，每烦上座为分忧。", "dynasty": "宋代", "author": "陆游", "instruct": "七言绝句"}
{"title": "立春", "content": "腊中要雪逢三白，春日还沾雨似膏。天意于农亦良厚，何须耒耜我家操。", "dynasty": "宋代", "author": "赵蕃", "instruct": "七言绝句"}
{"title": "帘", "content": "一幅潇湘云，潆漾靴纹细。身如住晶宫，秋波荡胸次。", "dynasty": "近代", "author": "陈锦汉", "instruct": "五言绝句"}
{"title": "鹭", "content": "无事时来立葑田，几回惊去为归船。霜姿不特他人爱，照影沧波亦自怜。", "dynasty": "宋代", "author": "叶绍翁", "instruct": "七言绝句"}
{"title": "穹庐", "content": "旃帷环绕木高撑，行馆真能着手成。短榻孤檠眠未稳，终宵卧听马蹄声。", "dynasty": "清代", "author": "景廉", "instruct": "七言绝句"}
{"title": "枕上", "content": "一棂霜月一篝灯，残梦新诗两不成。唤醒少年湖海意，五更枕上听潮声。", "dynasty": "宋代", "author": "周密", "instruct": "七言绝句"}
{"title": "述怀", "content": "老去无求心自清，不争利禄不争名。消除结习耽岑寂，却被旁人说矫情。", "dynasty": "清代", "author": "柯鸿年", "instruct": "七言绝句"}
{"title": "偶成", "content": "一生富贵皆空梦，千古英雄只断碑。几欲含毫作天问，西风吹恨入江篱。", "dynasty": "宋代", "author": "史文卿", "instruct": "七言绝句"}
{"title": "雨", "content": "阴云拂地散丝轻，长得为霖济物名。夜浦涨归天堑阔，春风洒入御沟平。轩车几处归频湿，罗绮何人去欲生。不及流他荷叶上，似珠无数转分明。", "dynasty": "唐代", "author": "韩琮", "instruct": "七言律诗"}
{"title": "晚晴", "content": "返照斜初彻，浮云薄未归。江虹明远饮，峡雨落馀飞。凫雁终高去，熊罴觉自肥。秋分客尚在，竹露夕微微。", "dynasty": "唐代", "author": "杜甫", "instruct": "五言律诗"}
{"title": "春夜", "content": "九曲栏干六曲屏，翠窗罗薄护寒轻。空堂燕子归期误，分付梨花管月明。", "dynasty": "宋代", "author": "周密", "instruct": "七言绝句"}
{"title": "詹仲信以山水二轴为寿固辞不可乃各作一绝句", "content": "策蹇渡桥春雨余，乱山缺处草亭孤。不知何许丹青手，画我当年入蜀图。", "dynasty": "宋代", "author": "陆游", "instruct": "七言绝句"}
{"title": "又再至山阳作", "content": "楚州白菘大于臂，天乞我曹作好春。北湖食菜如食肉，塔东僧伽不笑人。", "dynasty": "宋代", "author": "吴则礼", "instruct": "七言绝句"}
{"title": "咏萤火诗", "content": "着人疑不热，集草讶无烟。到来灯下暗，翻往雨中然。", "dynasty": "南北朝", "author": "萧绎", "instruct": "五言绝句"}
{"title": "襄阳蹋铜蹄歌", "content": "分手桃林岸。送别岘山头。若欲寄音信。汉水向东流。", "dynasty": "南北朝", "author": "沈约", "instruct": "五言绝句"}
{"title": "绣龟形诗", "content": "暌离已是十秋强，对镜那堪重理妆。闻雁几回修尺素，见霜先为制衣裳。开箱叠练先垂泪，拂杵调砧更断肠。绣作龟形献天子，愿教征客早还乡。", "dynasty": "唐代", "author": "侯氏", "instruct": "七言律诗"}
{"title": "渔歌子", "content": "红树青山理钓丝。扁舟流水任东西。微雨过，夕阳迟。酡颜一笑脱蓑衣。", "dynasty": "近代", "author": "朱自清", "instruct": "七言绝句"}
{"title": "祀敬亭山庙诗", "content": "翦削兼太华。峥嵘跨玄圃。贝阙视阿宫。薜帷阴网户。参差时未来。徘徊望沣浦。椒糈若馨香。无绝传终古。", "dynasty": "南北朝", "author": "谢朓", "instruct": "五言律诗"}
{"title": "题赵运管吟篷", "content": "飞尘难到碧波中，波上烟云尽不同。吟断不知惊鹭起，汀花一半在船篷。", "dynasty": "宋代", "author": "徐照", "instruct": "七言绝句"}
{"title": "贝母", "content": "贝母阶前蔓百寻，双桐盘绕叶森森。刚强顾我蹉跎甚，时欲低柔惊寸心。", "dynasty": "宋代", "author": "张载", "instruct": "七言绝句"}
{"title": "莼菜", "content": "紫丝浮半滑，波上老秋风。忆共香菰荐，吴江叶艇中。", "dynasty": "明代", "author": "高启", "instruct": "五言绝句"}
{"title": "偶于龙井辨才处得歙砚甚奇作小诗", "content": "罗细无纹角浪平，半丸犀璧浦云泓。午窗睡起人初静，时听西风拉瑟声。", "dynasty": "宋代", "author": "苏轼", "instruct": "七言绝句"}
{"title": "宋玉", "content": "云雨朝朝峡里兴，可能无复梦中情。巫娥若问谁为赋，敢乞君王道宋生。", "dynasty": "宋代", "author": "张耒", "instruct": "七言绝句"}
{"title": "送别", "content": "寒更承夜永，凉夕向秋澄。离心何以赠，自有玉壶冰。", "dynasty": "唐代", "author": "骆宾王", "instruct": "五言绝句"}
{"title": "偶占", "content": "水边侧耳翠萄叶，陂下锁魂金步摇。何以浔阳北窗下，白云伴宿听翛翛。", "dynasty": "宋代", "author": "陈普", "instruct": "七言绝句"}
{"title": "杂诗", "content": "床头史记千番纸，世上兴亡一窖尘。惟有炳然周孔道，至今余泽浸生民。", "dynasty": "宋代", "author": "陈瓘", "instruct": "七言绝句"}
{"title": "永嘉乱，衣冠南渡，流落南泉，作忆昔吟", "content": "忆昔永嘉际，中原板荡年。衣冠坠涂炭，舆辂染腥膻。国势多危厄，宗人苦播迁。南来频洒泪，渴骥每思泉。", "dynasty": "唐代", "author": "詹琲", "instruct": "五言律诗"}
{"title": "梦成", "content": "向晚菱歌起，风平水不流。鸳鸯两相逐，飞过采莲舟。", "dynasty": "宋代", "author": "徐玑", "instruct": "五言绝句"}
{"title": "附：轩诗", "content": "当时计拙笑将军，何事安邦赖美人。一自仙葩入吴国，从兹越国更无春。", "dynasty": "唐代", "author": "王轩", "instruct": "七言绝句"}
{"title": "九日", "content": "点点吴霜入鬓毛，长安落叶又秋高。世间俯仰终难强，归与儿曹且漱醪。", "dynasty": "宋代", "author": "朱松", "instruct": "七言绝句"}
{"title": "本事诗", "content": "淡扫蛾眉朝画师，同心华髻结青丝。一杯颜色和双泪，写就梨花付与谁？", "dynasty": "近代", "author": "苏曼殊", "instruct": "七言绝句"}
{"title": "晚来", "content": "晚来山气冷，松下独閒行。野鸟听人语，山灵警杖声。", "dynasty": "宋代", "author": "姜特立", "instruct": "五言绝句"}
{"title": "明老惠炭戏以二小诗", "content": "道人作喜每逢场，一束乌薪发电光。便使樽前化红袖，不妨笑杀话旌阳。", "dynasty": "宋代", "author": "韩元吉", "instruct": "七言绝句"}
{"title": "素梅 二五", "content": "吹彻瑶笙鹤未还，小桥流水碧潺潺。夜深梦醒推窗看，白月无痕雪满山。", "dynasty": "元代", "author": "王冕", "instruct": "七言绝句"}
{"title": "东居 十一", "content": "人间天上结离忧，翠袖红妆独倚楼。凄绝蜀杨丝万缕，替人惜别亦生愁。", "dynasty": "近代", "author": "苏曼殊", "instruct": "七言绝句"}
{"title": "长安少年行", "content": "新月平康金步莲，青云戚里玉连钱。谁家年少秋风里，梁甫吟成抱剑眠。", "dynasty": "金朝", "author": "王郁", "instruct": "七言绝句"}
{"title": "竹友为徐南卿作", "content": "世路苍黄总是愁，暮年须得小优游。如今渐觉知心少，胜种青青伴白头。", "dynasty": "宋代", "author": "姜夔", "instruct": "七言绝句"}
{"title": "日月吟", "content": "月明星自稀，日出月亦微。既有少正卯，岂无孔仲尼。", "dynasty": "宋代", "author": "邵雍", "instruct": "五言绝句"}
{"title": "春愁", "content": "只闻来客说春游，不逐花前笑自留。浪说春期计春尽，留春无术只春愁。", "dynasty": "宋代", "author": "王令", "instruct": "七言绝句"}
{"title": "戏题刘孺手板诗", "content": "张率东南美。刘孺洛阳才。揽笔便应就。何事久迟回。", "dynasty": "南北朝", "author": "萧衍", "instruct": "五言绝句"}
{"title": "十样菊", "content": "霜蕊多般同一本，天教成数殿秋荣。从他蛱蝶偷香惯，偷遍无过一便清。", "dynasty": "宋代", "author": "史铸", "instruct": "七言绝句"}
{"title": "潘茂洪借屋地主催起仆以山园暂假寓泊书两诗", "content": "种艺吾方屋数间，图书鸡犬称君閒。径携桃叶航湖去，别有新居却载还。", "dynasty": "宋代", "author": "张镃", "instruct": "七言绝句"}
{"title": "偶成", "content": "僻习难施日用间，老人拗事更相关。愁来得句翻成乐，忙里寻诗却是閒。", "dynasty": "宋代", "author": "姜特立", "instruct": "七言绝句"}
{"title": "山行", "content": "野芳未放青春去，林鸟长随白日閒。山色殢人归未得，杖藜日日扣松关。", "dynasty": "宋代", "author": "卫宗武", "instruct": "七言绝句"}
{"title": "两贤", "content": "卖卜严将卖饼孙，两贤高趣恐难伦。而今若有逃名者，应被品流呼差人。", "dynasty": "唐代", "author": "韩偓", "instruct": "七言绝句"}
{"title": "早春至言禅公法堂忆平泉别业（金陵作）", "content": "昔我伊原上，孤游竹树间。人依红桂静，鸟傍碧潭闲。松盖低春雪，藤轮倚暮山。永怀桑梓邑，衰老若为还。", "dynasty": "唐代", "author": "李德裕", "instruct": "五言律诗"}
{"title": "项羽", "content": "八尺将军千里骓，拔山扛鼎不妨奇。范增力尽无施处，路到乌江君自知。", "dynasty": "宋代", "author": "陆游", "instruct": "七言绝句"}
{"title": "台城", "content": "水国春常在，台城夜未寒。丽华承宠渥，江令捧杯盘。宴罢明堂烂，诗成宝炬残。兵来吾有计，金井玉钩栏。", "dynasty": "唐代", "author": "罗隐", "instruct": "五言律诗"}
{"title": "枕上", "content": "断香犹在梦初回，灯似孤萤阖复开。怪底诗情清彻骨，数声新雁枕边来。", "dynasty": "宋代", "author": "陆游", "instruct": "七言绝句"}
{"title": "欲去", "content": "粉纭隔窗语，重约蹋青期。总得相逢处，无非欲去时。恨深书不尽，宠极意多疑。惆怅桃源路，惟教梦寐知。", "dynasty": "唐代", "author": "韩偓", "instruct": "五言律诗"}
{"title": "无题", "content": "万里风波一叶舟，忆归初罢更夷犹。碧江地没元相引，黄鹤沙边亦少留。益德冤魂终报主，阿童高义镇横秋。人生岂得长无谓，怀古思乡共白头。", "dynasty": "唐代", "author": "李商隐", "instruct": "七言律诗"}
{"title": "樊山", "content": "黄叶疏林江上洲，西风角怨夕阳楼。晚天紫翠凌空阔，只有樊山取意秋。", "dynasty": "宋代", "author": "张耒", "instruct": "七言绝句"}
{"title": "落第", "content": "榜前潜制泪，众里自嫌身。气味如中酒，情怀似别人。暖风张乐席，晴日看花尘。尽是添愁处，深居乞过春。", "dynasty": "唐代", "author": "李廓", "instruct": "五言律诗"}
{"title": "尘外", "content": "半山风雨截江城，未脱人间总是尘。中夜起看衣上月，青天如水露华新。", "dynasty": "宋代", "author": "文天祥", "instruct": "七言绝句"}
{"title": "汉江", "content": "溶溶漾漾白鸥飞，绿净春深好染衣。南去北来人自老，夕阳长送钓船归。", "dynasty": "唐代", "author": "杜牧", "instruct": "七言绝句"}
{"title": "渔父", "content": "海门风涌起鲸波，舟子迢迢击楫歌。欲把蓑衣残照曝，钓竿挥作鲁阳戈。", "dynasty": "近代", "author": "连横", "instruct": "七言绝句"}
{"title": "江边", "content": "江边日晚潮烟上，树里鸦鸦桔槔响。无因得似灌园翁，十亩春蔬一藜杖。", "dynasty": "唐代", "author": "陆龟蒙", "instruct": "七言绝句"}
{"title": "相和歌辞。大堤行", "content": "大堤行乐处，车马相驰突。岁岁春草生，踏青二三月。王孙挟珠弹，游女矜罗袜。携手今莫同，江花为谁发。", "dynasty": "唐代", "author": "孟浩然", "instruct": "五言律诗"}
{"title": "孤云", "content": "将比鹭鸶还恐屈，始思残雪不如多。清风相引去更远，皎洁孤高奈尔何。", "dynasty": "唐代", "author": "贯休", "instruct": "七言绝句"}
{"title": "烧香", "content": "小阁疏棂春昼长，沉烟半穗弄轻黄。老铃略不知人意，故故搴帘放出香。", "dynasty": "宋代", "author": "杨万里", "instruct": "七言绝句"}
{"title": "进宣宗收复河湟诗", "content": "边陲万里注恩波，宇宙群芳洽凯歌。右地名王争解辫，远方戎垒尽投戈。烟尘永息三秋戍，瑞气遥清九折河。共遇圣明千载运，更观俗阜与时和。", "dynasty": "唐代", "author": "崔铉", "instruct": "七言律诗"}
{"title": "江南积雨叹", "content": "人厌为霖水毁溪，床边生菌路成泥。雨师一日三回到，栋里闲云岂得栖。", "dynasty": "唐代", "author": "施肩吾", "instruct": "七言绝句"}
{"title": "红梅", "content": "罗浮仙子宴璚宫，海色生春醉靥红。十二阑干明月夜，九霞帐暖睡东风。", "dynasty": "元代", "author": "杨维桢", "instruct": "七言绝句"}
{"title": "奉梨诗", "content": "接枝秋转脆。含情落更香。擎置仙人掌。应添瑞露浆。", "dynasty": "南北朝", "author": "庾信", "instruct": "五言绝句"}
{"title": "归燕", "content": "画堂歌舞喧喧地，社去社来人不看。长是江楼使君伴，黄昏犹待倚阑干。", "dynasty": "唐代", "author": "杜牧", "instruct": "七言绝句"}
{"title": "新雁", "content": "湘浦波春始北归，玉关摇落又南飞。数声飘去和秋色，一字横来背晚晖。紫阁高翻云幂幂，灞川低渡雨微微。莫从思妇台边过，未得征人万里衣。", "dynasty": "唐代", "author": "吴融", "instruct": "七言律诗"}
{"title": "宫词", "content": "洛阳新进牡丹业，种在蓬莱第几宫。压晓看花传驾入，露苞初坼御袍红。", "dynasty": "宋代", "author": "王珪", "instruct": "七言绝句"}
{"title": "酬发运马子山少卿惠与诗", "content": "贡馀应惜点为山，绝唱兼遗致政官。嵰地雪甜多不识，吴人未食齿先寒。", "dynasty": "宋代", "author": "张先", "instruct": "七言绝句"}
{"title": "渔父", "content": "上钓金鳞不用多。踏翻船子便高歌。犹有在，问如何。问取侬家张志和。", "dynasty": "元代", "author": "张雨", "instruct": "七言绝句"}
{"title": "送雷次宗诗", "content": "符瑞守边楚，感念凄城壕。志苦离念结，情伤日月慆。", "dynasty": "南北朝", "author": "谢灵运", "instruct": "五言绝句"}
{"title": "牡丹", "content": "拆妖放艳有谁催，疑就仙中旋折来。图把一春皆占断，固留三月始教开。压枝金蕊香如扑，逐朵檀心巧胜裁。好是酒阑丝竹罢，倚风含笑向楼台。", "dynasty": "唐代", "author": "秦韬玉", "instruct": "七言律诗"}
{"title": "已亥杂诗 133", "content": "过江籍甚颜光禄，又作山中老树看。赖是元龙楼百尺，雄谈夜半斗牛寒。", "dynasty": "清代", "author": "龚自珍", "instruct": "七言绝句"}
{"title": "读友人诗", "content": "君诗通大雅，吟觉古风生。外却浮华景，中含教化情。名应高日月，道可润公卿。莫以孤寒耻，孤寒达更荣。", "dynasty": "唐代", "author": "杜荀鹤", "instruct": "五言律诗"}
{"title": "同储十二洛阳道中作", "content": "珠弹繁华子，金羁游侠人。酒酣白日暮，走马入红尘。", "dynasty": "唐代", "author": "孟浩然", "instruct": "五言绝句"}
{"title": "和阳秀才惠诗七绝", "content": "区区敢计一身存，剥尽皮毛尚有根。有客款门歌慷慨，清负为我濯尘褌。", "dynasty": "宋代", "author": "杜范", "instruct": "七言绝句"}
{"title": "楼枢蜜过华山浩然有念古慕希夷之心谨用韵作", "content": "四皓已闲犹管事，留侯事了始求仙。仙人石上出一手，寓意后人非偶然。", "dynasty": "宋代", "author": "郑刚中", "instruct": "七言绝句"}
{"title": "酒醒", "content": "酒醒拨剔残灰火，多少凄凉在此中。炉畔自斟还自醉，打窗深夜雪兼风。", "dynasty": "唐代", "author": "崔道融", "instruct": "七言绝句"}
{"title": "封丘作", "content": "州县才难适，云山道欲穷。揣摩惭黠吏，栖隐谢愚公。", "dynasty": "唐代", "author": "高适", "instruct": "五言绝句"}
{"title": "跋某人诗卷", "content": "元祐赋律古，熙宁经义新。请君忙改艺，诗好误终身。", "dynasty": "宋代", "author": "刘克庄", "instruct": "五言绝句"}
{"title": "暑坐", "content": "隔帘草树隔溪山，密密深深洞启关。水色山光无障碍，南风送入乱书间。", "dynasty": "宋代", "author": "洪咨夔", "instruct": "七言绝句"}
{"title": "句", "content": "不随暮雨苍江去，且向朝云白雪歌。欲于北阙辞苍海，却望东山愧白云。", "dynasty": "唐代", "author": "崔膺", "instruct": "七言绝句"}
{"title": "雪", "content": "风搅长空寒骨生，光于晓色报窗明。江湖不见飞禽影，岩谷时闻折竹声。巢穴几多相似处，路岐兼得一般平。拥袍公子休言冷，中有樵夫跣足行。", "dynasty": "唐代", "author": "杜荀鹤", "instruct": "七言律诗"}
{"title": "闲居", "content": "尘事久相弃，沈浮皆不知。牛羊归古巷，燕雀绕疏篱。买药经年晒，留僧尽日棋。唯忧钓鱼伴，秋水隔波时。", "dynasty": "唐代", "author": "李远", "instruct": "五言律诗"}
{"title": "立春", "content": "采花枝上宝旛新，看遍秦山楚水春。村舍不知时节换，傍檐百舌苦撩人。", "dynasty": "宋代", "author": "陆游", "instruct": "七言绝句"}
{"title": "登无锡北楼（一作皇甫冉诗）", "content": "秋兴因危堞，归心过远山。风霜征雁早，江海旅人还。驿树寒仍密，渔舟晚更闲。仲宣何所赋，只欲滞柴关。", "dynasty": "唐代", "author": "郎士元", "instruct": "五言律诗"}
{"title": "绳水吟", "content": "水能平而不能直，绳能直而不能平。安得绳水为人情，而使天下都无争。", "dynasty": "宋代", "author": "邵雍", "instruct": "七言绝句"}
{"title": "沈约", "content": "怀情既不尽，谥隐亦何疑。截舌帝其怒，在天灵可欺。", "dynasty": "宋代", "author": "姜特立", "instruct": "五言绝句"}
{"title": "子夜四时歌 春", "content": "二月春色来，三月春色老。东风收花去，满地留芳草。", "dynasty": "宋代", "author": "孔平仲", "instruct": "五言绝句"}
{"title": "偶成", "content": "春风吹送笑谈香，玉漏银灯破夜凉。归去东华听宫漏，杏花落尽六更长。", "dynasty": "宋代", "author": "冯去非", "instruct": "七言绝句"}
{"title": "已亥杂诗 185", "content": "娇小温柔播六亲，兰姨琼姊各沾巾。九泉肯受狂生誉，艺是针神貌洛神。", "dynasty": "清代", "author": "龚自珍", "instruct": "七言绝句"}
{"title": "文彧少卿文山郎中交好深至二纪已馀暌别…留题此诗", "content": "孙家虚座吊诸孤，张叟僧房见手书。二纪欢游今若此，满衣零泪欲何如。腰间金印从如斗，镜里霜华已满梳。珍重远公应笑我，尘心唯此未能除。", "dynasty": "唐代", "author": "徐铉", "instruct": "七言律诗"}
{"title": "落花", "content": "蝶醉蜂痴一簇香，绣葩红蒂堕残芳。因嗟好德人难得，公子王孙尽断肠。", "dynasty": "唐代", "author": "贯休", "instruct": "七言绝句"}
{"title": "秋兴", "content": "萝衣袅袅带凉风，人道秋空岂是空。白日不知天上事，众星环拱紫微宫。", "dynasty": "宋代", "author": "汪莘", "instruct": "七言绝句"}
{"title": "试笔", "content": "烹葵饭豆饱还休，弄笔翻书岁又秋。灵府湛然如止水，拟将何地著闲愁？", "dynasty": "宋代", "author": "陆游", "instruct": "七言绝句"}
{"title": "哥舒歌", "content": "北斗七星高，哥舒夜带刀。至今窥牧马，不敢过临洮。", "dynasty": "唐代", "author": "西鄙人", "instruct": "五言绝句"}
{"title": "剪刀", "content": "宝持多用绣为囊，双日交加两鬓霜。金匣掠平花翡翠，绿窗裁破锦鸳鸯。初栽连理枝犹短，误绾同心带不长。欲制缊袍先把看，质非纨绮愧铦铓。", "dynasty": "唐代", "author": "徐夤", "instruct": "七言律诗"}
{"title": "登崖州城作", "content": "独上高楼望帝京，鸟飞犹是半年程。青山似欲留人住，百匝千遭绕郡城。", "dynasty": "唐代", "author": "李德裕", "instruct": "七言绝句"}
{"title": "蝙蝠", "content": "伏翼昏飞急，营营定苦饥。聚蚊充口腹，生汝亦奚为!", "dynasty": "宋代", "author": "范成大", "instruct": "五言绝句"}
{"title": "渚宫乱后作", "content": "乡人来话乱离情，泪滴残阳问楚荆。白社已应无故老，清江依旧绕空城。高秋军旅齐山树，昔日渔家是野营。牢落故居灰烬后，黄花紫蔓上墙生。", "dynasty": "唐代", "author": "郑谷", "instruct": "七言律诗"}
{"title": "春庄", "content": "山中兰叶径，城外李桃园。岂知人事静，不觉鸟声喧。", "dynasty": "唐代", "author": "王勃", "instruct": "五言绝句"}
{"title": "灯词", "content": "游人归后天街静，坊陌人家未闭门。帘里垂灯照尊俎，从中嬉笑觉春温。", "dynasty": "宋代", "author": "姜夔", "instruct": "七言绝句"}
{"title": "焦岸早行和陆四", "content": "侵星违旅馆，乘月戒征俦。复嶂迷晴色，虚岩辨暗流。猿吟山漏晓，萤散野风秋。故人渺何际，乡关云雾浮。", "dynasty": "唐代", "author": "王勃", "instruct": "五言律诗"}
{"title": "浯溪", "content": "文士相轻自古然，堪嗟嘲咏费雕镌。元颜文笔非余子，示可毛疵议昔贤。", "dynasty": "宋代", "author": "林访", "instruct": "七言绝句"}
{"title": "柳色", "content": "春到四经旬，元来未见春。柳条将软碧，争献上番新。", "dynasty": "宋代", "author": "杨万里", "instruct": "五言绝句"}
{"title": "和懋贤闻道矩小轩置酒助以酒果副之以诗", "content": "芙蓉幕下惜余闲，不使芳华取次残。珍果醇醪与新句，并将佳味助清欢。", "dynasty": "宋代", "author": "司马光", "instruct": "七言绝句"}
{"title": "天街", "content": "九衢风景尽争新，独占天门近紫宸。宝马竞随朝暮客，香车争碾古今尘。烟光正入南山色，气势遥连北阙春。莫见繁华只如此，暗中还换往来人。", "dynasty": "唐代", "author": "秦韬玉", "instruct": "七言律诗"}
{"title": "清閒", "content": "清閒自是神仙福，不是神仙不得閒。我虽凡骨居尘世，十有三年守故山。", "dynasty": "宋代", "author": "姜特立", "instruct": "七言绝句"}
{"title": "南游", "content": "尽兴南游卒未回，水工舟子不须催。政思碧树关心句，难放红螺蘸甲杯。涨海潮生阴火灭，苍梧风暖瘴云开。芦花寂寂月如练，何处笛声江上来。", "dynasty": "唐代", "author": "曹唐", "instruct": "七言律诗"}
{"title": "贫居", "content": "眼底贫家计，多时总莫嫌。蠹生腾药纸，字暗换书签。避雨拾黄叶，遮风下黑帘。近来身不健，时就六壬占。", "dynasty": "唐代", "author": "王建", "instruct": "五言律诗"}
{"title": "古树", "content": "古树欹斜临古道，枝不生花腹生草。行人不见树少时，树见行人几番老。", "dynasty": "唐代", "author": "徐凝", "instruct": "七言绝句"}
{"title": "茂陵村行赠何兆", "content": "春天黄鸟啭，野径白云间。解带依芳草，支颐想故山。人行九州路，树老五陵间。谁道临邛远，相如自忆还。", "dynasty": "唐代", "author": "李端", "instruct": "五言律诗"}
{"title": "见宋拾遗题名处，感而成诗", "content": "窜逐穷荒与死期，饿唯蒿藿病无医。怜君更抱重泉恨，不见崇山谪去时。", "dynasty": "唐代", "author": "杜牧", "instruct": "七言绝句"}
{"title": "寓目", "content": "一县蒲萄熟，秋山苜蓿多。关云常带雨，塞水不成河。羌女轻烽燧，胡儿制骆驼。自伤迟暮眼，丧乱饱经过。", "dynasty": "唐代", "author": "杜甫", "instruct": "五言律诗"}
{"title": "伯父《送先人下第归蜀》诗云︰人稀野店休安", "content": "我坐名过实，讙哗自招损。汝幸无人知，莫厌家山稳。", "dynasty": "宋代", "author": "苏轼", "instruct": "五言绝句"}
{"title": "大梁途中作", "content": "怏怏步长道，客行渺无端。郊原欲下雪，天地棱棱寒。当时每酣醉，不觉行路难。今日无酒钱，凄惶向谁叹。", "dynasty": "唐代", "author": "王昌龄", "instruct": "五言律诗"}
{"title": "丘虚席上得赵养民运使寄诗，约今晚可归，次", "content": "偶携尊酒上孱颜，忽忆行人瘴雾间。便好来分苍石坐，已教不锁翠云关。", "dynasty": "宋代", "author": "范成大", "instruct": "七言绝句"}
{"title": "病酒", "content": "无聊病酒对残春，帘幕重重更掩门。恶雨斜风花落尽，小楼人下欲黄昏。", "dynasty": "宋代", "author": "吴可", "instruct": "七言绝句"}
{"title": "第八回回前诗", "content": "古鼎新烹凤髓香，那堪翠斝贮琼浆。莫言绮縠无风韵，试看金娃对玉郎。", "dynasty": "清代", "author": "曹雪芹", "instruct": "七言绝句"}
{"title": "竹鹤", "content": "此君何处不相宜，况有能言老令威。谁识长身古君子，犹将缁布缘深衣。", "dynasty": "宋代", "author": "苏轼", "instruct": "七言绝句"}
{"title": "鸡", "content": "鸡德灵居五，峨冠凤彩新。五更大张口，唤醒梦中人。", "dynasty": "宋代", "author": "张继先", "instruct": "五言绝句"}
{"title": "雪中", "content": "行缠不了醉生涯，空宿沙头卖酒家。最是晓寒吟未稳，雪深无面见梅花。", "dynasty": "宋代", "author": "方岳", "instruct": "七言绝句"}
{"title": "精卫", "content": "帝子衔冤久未平，区区微意欲何成。情知木石无云补，待见桑田几变更。", "dynasty": "宋代", "author": "王安石", "instruct": "七言绝句"}
{"title": "野步", "content": "翠岚迎步兴何长，笑领渔翁入醉乡。日暮渚田微雨后，鹭鹚闲暇稻花香。", "dynasty": "唐代", "author": "郑谷", "instruct": "七言绝句"}
{"title": "待渡", "content": "渡子未回舟，立傍沙头树。天寒雪欲来，莫滞人归去。", "dynasty": "明代", "author": "高启", "instruct": "五言绝句"}
{"title": "即事", "content": "池通幽涧碧如油，试水新鹅小拍浮。行过板桥花片落，被风邀上采菱舟。", "dynasty": "宋代", "author": "张镃", "instruct": "七言绝句"}
{"title": "读赵果州诗", "content": "眉宇胸襟两不尘，唾成珠玉更清新。惜哉不使苏仙见，题品宁先赵德麟。", "dynasty": "宋代", "author": "王十朋", "instruct": "七言绝句"}
{"title": "登楼", "content": "秋日登高望，凉风吹海初。山川明已久，河汉没无馀。远近涯寥夐，高低中太虚。赋因王阁笔，思比谢游疏。", "dynasty": "唐代", "author": "贾岛", "instruct": "五言律诗"}
{"title": "宫词", "content": "凤凰楼下散宫花，金错裁成五色霞。空有青春寄刀剪，不如红叶到人家。", "dynasty": "明代", "author": "栗应宏", "instruct": "七言绝句"}
{"title": "第一百九十五", "content": "眼中万少年，得志行所为。白马蹴微雪，追随燕蓟儿。", "dynasty": "宋代", "author": "文天祥", "instruct": "五言绝句"}
{"title": "夜坐戏作", "content": "束书旧隐棋岩下，惯碾春风傲北窗。唤起口生尘土梦，赖君圭璧一双双。", "dynasty": "宋代", "author": "陆游", "instruct": "七言绝句"}
{"title": "小景", "content": "春色来何处，桃花路欲迷。为言垂钓者，中有武陵溪。", "dynasty": "明代", "author": "韩宜可", "instruct": "五言绝句"}
{"title": "题画", "content": "雪里一楼高万竹，楼中人与竹俱清。默然天地凭阑处，人不能言假鹤鸣。", "dynasty": "明代", "author": "沈周", "instruct": "七言绝句"}
{"title": "双庙", "content": "开元天宝间，衮衮见诸公。不闻张与许，名在台省中。", "dynasty": "宋代", "author": "徐俯", "instruct": "五言绝句"}
{"title": "游天坛杂诗", "content": "道民初不忘天台，姓氏分明见密崖。为问松台千载鹤，白云何处不归来？", "dynasty": "金朝", "author": "元好问", "instruct": "七言绝句"}
{"title": "红树", "content": "一声南雁已先红，神女霜飞叶叶同。自是孤根非暖地，莫惊他木耐秋风。暖烟散去阴全薄，明月临来影半空。长忆洞庭千万树，照山横浦夕阳中。", "dynasty": "唐代", "author": "吴融", "instruct": "七言律诗"}
{"title": "飞絮", "content": "春风门巷欲无花，絮起晴风落又斜。飞入画帘空惹恨，不知杨柳在谁家。", "dynasty": "元代", "author": "杨维桢", "instruct": "七言绝句"}
{"title": "句", "content": "自是难容力，那堪预作期。勿忘仍勿助，非速亦非迟。", "dynasty": "元代", "author": "孙辙", "instruct": "五言绝句"}
{"title": "酬僧", "content": "玉堂全不限常朝，卧待重城宿雾销。翻忆故山深雪里，满炉枯柏带烟烧。", "dynasty": "唐代", "author": "吴融", "instruct": "七言绝句"}
{"title": "春词", "content": "雪才盈尺云阴解，负不鸣条雨块完。春力急催冬事退，君王宽政不恒寒。", "dynasty": "宋代", "author": "毛滂", "instruct": "七言绝句"}
{"title": "第一百六十六", "content": "惊风翻河叹，鹑首丽泥涂。吾衰将焉托，愁绝付摧枯。", "dynasty": "宋代", "author": "文天祥", "instruct": "五言绝句"}
{"title": "怀人", "content": "江鲤应难制，冥鸿不可招。落梅歌一曲，风雨夜潇潇。", "dynasty": "明代", "author": "张溥", "instruct": "五言绝句"}
{"title": "著书", "content": "平生著书汗马牛，一事不施今白头。河洛未清非我责，山林高卧复何求！愚公可笑金堆屋，老子唯须糟筑丘。华表无人识归鹤，烟波底处有驯鸥？", "dynasty": "宋代", "author": "陆游", "instruct": "七言律诗"}
{"title": "边城吟", "content": "西城近日天，俗禀气候偏。行子独自渴，主人仍卖泉。烧烽碧云外，牧马青坡巅。何处鹘突梦，归思寄仰眠。", "dynasty": "唐代", "author": "孟郊", "instruct": "五言律诗"}
{"title": "怀友", "content": "听雨思君泪欲流，檐声滴老鬓边秋。何时过我晴窗下，共话思君听雨愁。", "dynasty": "宋代", "author": "黄庚", "instruct": "七言绝句"}
{"title": "元夕", "content": "团薄曲几雪鬅鬙，寒入青灯澹似僧。只是梅花一林月，酒杯诗笔已无能。", "dynasty": "宋代", "author": "方岳", "instruct": "七言绝句"}
{"title": "感旧", "content": "忽见莺莺挟两雏，因人感旧易欷嘘。佳人例属沙吒利，春去春来能啭无。", "dynasty": "宋代", "author": "姜特立", "instruct": "七言绝句"}
{"title": "雁", "content": "万里衔芦别故乡，云飞雨宿向潇湘。数声孤枕堪垂泪，几处高楼欲断肠。度日翩翩斜避影，临风一一直成行，年年辛苦来衡岳，羽翼摧残陇塞霜。", "dynasty": "唐代", "author": "杜牧", "instruct": "七言律诗"}
{"title": "已亥杂诗 199", "content": "野冬修竹欲连天，苦费西邻买笋钱。此是商鞅垦土令，不同凿空误开边。", "dynasty": "清代", "author": "龚自珍", "instruct": "七言绝句"}
{"title": "出郭", "content": "江边一雨洗秋容，北郭东郊野意浓。老大怕它人检点，隔溪隔柳看芙蓉。", "dynasty": "宋代", "author": "刘克庄", "instruct": "七言绝句"}
{"title": "夜坐", "content": "且喜屋无穿隙雪，未愁漏尽满靴霜。纸帏布被从牢落，赖有希牙齿颊香。", "dynasty": "宋代", "author": "李廌", "instruct": "七言绝句"}
{"title": "槐", "content": "暮律移寒火，春宫长旧栽。叶生驰道侧，花落凤庭隈。烈士怀忠触，鸿儒访业来。何当赤墀下，疏干拟三台。", "dynasty": "唐代", "author": "李峤", "instruct": "五言律诗"}
{"title": "子夜歌", "content": "方舟采芙蓉，秋江清可涉。欢作芙蓉花，侬作芙蓉叶。", "dynasty": "明代", "author": "屈大均", "instruct": "五言绝句"}
{"title": "寄远", "content": "鬓乱羞云卷，眉空羡月生。中原犹将将，何日重卿卿。", "dynasty": "唐代", "author": "陆龟蒙", "instruct": "五言绝句"}
{"title": "示客", "content": "桑柘成阴百草香，缫车声里午风凉。客来莫说人间事，且共山林夏日长。", "dynasty": "宋代", "author": "陆游", "instruct": "七言绝句"}
{"title": "东行别仲兄", "content": "江城如画一倾杯，乍合仍离倍可哀。此去孤舟明月夜，排云谁与望楼台。", "dynasty": "近代", "author": "苏曼殊", "instruct": "七言绝句"}
{"title": "赠解诗歌人", "content": "同有诗情自合亲，不须歌调更含嚬。朝天御史非韩寿，莫窃香来带累人。", "dynasty": "唐代", "author": "薛能", "instruct": "七言绝句"}
{"title": "再行湖上", "content": "楼台万叠照斜晖，红褪园林绿渐肥。艳是杏桃开过了，春哕吹到野蔷薇。", "dynasty": "宋代", "author": "施枢", "instruct": "七言绝句"}
{"title": "正月六日风雪大作", "content": "奇寒何事入芳辰，不管灯枝欲试新。即日反风吹尽雪，东君已费一分春。", "dynasty": "宋代", "author": "范成大", "instruct": "七言绝句"}
{"title": "绝句", "content": "春风吹枕小屏寒，客舍无聊梦不安。花叶暗时人已去，夕阳光满旧栏干。", "dynasty": "宋代", "author": "释法平", "instruct": "七言绝句"}
{"title": "有感", "content": "益州桑柘雨，莘野稻梁秋。功业髯秋兔，行藏汗万牛。", "dynasty": "宋代", "author": "陈普", "instruct": "五言绝句"}
{"title": "柳桥", "content": "村路初晴雪作泥，经旬不到小桥西。出门顿觉春来早，柳染轻黄已蘸溪。", "dynasty": "宋代", "author": "陆游", "instruct": "七言绝句"}
{"title": "两处", "content": "楼上澹山横，楼前沟水清。怜山又怜水，两处总牵情。", "dynasty": "唐代", "author": "韩偓", "instruct": "五言绝句"}
{"title": "韦员外家花树歌", "content": "今年花似去年好，去年人到今年老。始知人老不如花，可惜落花君莫扫。君家兄弟不可当，列卿御史尚书郎。朝回花底恒会客，花扑玉缸春酒香。", "dynasty": "唐代", "author": "岑参", "instruct": "七言律诗"}
{"title": "榜下", "content": "三十功名志未伸，初将文字竞通津。春风漫折一枝桂，烟阁英雄笑杀人。", "dynasty": "唐代", "author": "司空图", "instruct": "七言绝句"}
{"title": "答戴时行", "content": "如今四十已知非，誓学宗门第一机。养就纯乾犹细事，直须空劫问音威。", "dynasty": "宋代", "author": "王灼", "instruct": "七言绝句"}
{"title": "味道", "content": "叩齿晨兴秋院静，焚香冥坐晚窗深。七篇真诰论仙事，一卷檀经说佛心。此日尽知前境妄，多生曾被外尘侵。自嫌习性犹残处，爱咏闲诗好听琴。", "dynasty": "唐代", "author": "白居易", "instruct": "七言律诗"}
{"title": "古意", "content": "青松独受命，停雪待阳春。一遇樵人斧，同成朴樕薪。", "dynasty": "宋代", "author": "宋祁", "instruct": "五言绝句"}
{"title": "边情", "content": "新种如今屡请和，玉关边上幸无他。欲知北海苦辛处，看取节毛馀几多。", "dynasty": "唐代", "author": "杨凭", "instruct": "七言绝句"}
{"title": "山庖", "content": "新舂罢亚滑如珠，旋压犁祁软胜酥。更翦药苗挑野菜，山家不必远庖厨。", "dynasty": "宋代", "author": "陆游", "instruct": "七言绝句"}
{"title": "折花", "content": "指似青童折海棠，繁枝仍要艳花房。痴眉騃眼生疏手，颤脱花房闷一场。", "dynasty": "宋代", "author": "杨万里", "instruct": "七言绝句"}
{"title": "咏日华诗", "content": "朝晖烂曲池。夕满西陂。复有当昼景。江上铄光仪。时从高浪歇。乍逐细波移。一在雕梁上。讵比扶桑枝。", "dynasty": "南北朝", "author": "徐陵", "instruct": "五言律诗"}
{"title": "春", "content": "春来春去不知时，只有诗人冷眼窥。夜雨揩磨好山色，晓风抬举旧花枝。", "dynasty": "宋代", "author": "葛长庚", "instruct": "七言绝句"}
{"title": "天人吟", "content": "天生此身人力寄，人力尽兮天数至。天人相去不毫芒，若有毫芒却成二。", "dynasty": "宋代", "author": "邵雍", "instruct": "七言绝句"}
{"title": "芳林篇", "content": "芳林晔兮发朱荣，时既晚兮随风零。随风零兮返无期，安得阳华遗所思。", "dynasty": "南北朝", "author": "柳恽", "instruct": "七言绝句"}
{"title": "楼前", "content": "天宝年前勤政楼，每年三日作千秋。飞龙老马曾教舞，闻著音声总举头。", "dynasty": "唐代", "author": "王建", "instruct": "七言绝句"}
{"title": "九日", "content": "惆怅重阳日，空山野菊新。蒹葭百战地，江海十年人。叹老堪衰柳，伤秋对白蘋.孤楼闻夕磬，塘路向城闉。", "dynasty": "唐代", "author": "李嘉祐", "instruct": "五言律诗"}
{"title": "贞元十一年知贡举挠阁不能定去留寄诗前主司", "content": "独坐贡闱里，愁多芳草生。仙翁昨日事，应见此时情。", "dynasty": "唐代", "author": "吕渭", "instruct": "五言绝句"}
{"title": "舟中作", "content": "杳杳波涛去莫穷，要须流合海天东。长帆百尺嗟无用，醉绝重湖笑逆风。", "dynasty": "宋代", "author": "王令", "instruct": "七言绝句"}
{"title": "贺雪", "content": "上清凝结下乾坤，为瑞为祥表致君。日月影从光外过，山河形向静中分。歌扬郢路谁同听，声洒梁园客共闻。堪想画堂帘卷次，轻随舞袖正纷纷。", "dynasty": "唐代", "author": "齐己", "instruct": "七言律诗"}
{"title": "琵琶", "content": "锦调巴音只四弦，倚门空抱向谁怜。主人一自知音后，传入王孙绮玳筵。", "dynasty": "宋代", "author": "吴泳", "instruct": "七言绝句"}
{"title": "七夕", "content": "闺女求天女，更阑意未阑。玉庭开粉席，罗袖捧金盘。向月穿针易，临风整线难。不知谁得巧，明旦试相看。", "dynasty": "唐代", "author": "祖咏", "instruct": "五言律诗"}
{"title": "咏史", "content": "亡国秦韩代，荣身刘项年。金槌击政后，玉斗碎增前。圣主称三杰，明离保四贤。已申黄石祭，方慕赤松仙。", "dynasty": "唐代", "author": "徐九皋", "instruct": "五言律诗"}
{"title": "杨将军挽歌", "content": "亭寒照苦月，陇暗积愁云。今日山门树，何处有将军。", "dynasty": "唐代", "author": "宋之问", "instruct": "五言绝句"}
{"title": "和杨尚书罢相后夏日游永安水亭兼招本曹杨侍郎同行", "content": "道行无喜退无忧，舒卷如云得自由。良冶动时为哲匠，巨川济了作虚舟。竹亭阴合偏宜夏，水槛风凉不待秋。遥爱翩翩双紫凤，入同官署出同游。", "dynasty": "唐代", "author": "白居易", "instruct": "七言律诗"}
{"title": "戏题", "content": "乐天妙语过鸡林，平处犹为治世音。豁达如今唯李老，不妨风月自閒吟。", "dynasty": "宋代", "author": "姜特立", "instruct": "七言绝句"}
{"title": "杂兴", "content": "两叶能蔽目，双豆能塞聪。理身不知道，将为天地聋。扰扰造化内，茫茫天地中。苟或有所愿，毛发亦不容。", "dynasty": "唐代", "author": "聂夷中", "instruct": "五言律诗"}
{"title": "浮萍", "content": "乍因轻浪叠晴沙，又趁回风拥钓槎。莫怪狂踪易飘泊，前身不合是杨花。", "dynasty": "明代", "author": "刘师邵", "instruct": "七言绝句"}
{"title": "奉和刘采访缙云南岭作", "content": "百越城池枕海圻，永嘉山水复相依。悬萝弱筱垂清浅，宿雨朝暾和翠微。鸟讶山经传不尽，花随月令数仍稀。幸陪谢客题诗句，谁与王孙此地归。", "dynasty": "唐代", "author": "庾光先", "instruct": "七言律诗"}
{"title": "已亥杂诗 173", "content": "碧涧重来荐一毛，杉柟喜比往时高。故人地下仍相护，驱逐狐狸赖尔曹。", "dynasty": "清代", "author": "龚自珍", "instruct": "七言绝句"}
{"title": "偶作", "content": "索得身归未保闲，乱来道在辱来顽。留侯万户虽无分，病骨应消一片山。", "dynasty": "唐代", "author": "司空图", "instruct": "七言绝句"}
{"title": "玉井", "content": "茗饮贵石泉，江流亦其亚。甘寒如此井，未肯出汝下。", "dynasty": "宋代", "author": "曾几", "instruct": "五言绝句"}
{"title": "柳花", "content": "春光未老杨花飞，游子此情伤别离。扳折杨柳赠离别，骎骎匹马归何时。", "dynasty": "宋代", "author": "杨绘", "instruct": "七言绝句"}
{"title": "春日郊行有感", "content": "糁绿嫣红郭外稠，花开不待客登楼。穗头鹤发黄扉客，多少青春是梦游。", "dynasty": "清代", "author": "蒋超", "instruct": "七言绝句"}
{"title": "怀古", "content": "《长门赋》与《白头吟》，怨悱凄凉变雅音。毕竟古人恩义重，挽回犹可借文心。", "dynasty": "清代", "author": "方毓昭", "instruct": "七言绝句"}
{"title": "六朝门。又吟", "content": "水影星光怪异多，不思修德事干戈。无谋拒谏仍轻敌，国破身擒将奈何。", "dynasty": "唐代", "author": "周昙", "instruct": "七言绝句"}
{"title": "露", "content": "鹤鸣先警雁来天，洗竹沾花处处鲜。散彩几当蝉饮际，凝光宜对蚌胎前。朝垂苑草烟犹重，夜滴宫槐月正圆。怵惕与霜同降日，蘋蘩思荐独凄然。", "dynasty": "唐代", "author": "徐夤", "instruct": "七言律诗"}
{"title": "路乾", "content": "日晒霜融步步泥，旬余不到石泉西。连朝和暖得乾路，唤取邻翁来杖藜。", "dynasty": "宋代", "author": "陆游", "instruct": "七言绝句"}
{"title": "姨母陇西君讳日作", "content": "宝镜煌煌照九州，埋藏曾及见诸刘。酆城今日无雷焕，紫气谁当辨斗牛。", "dynasty": "金朝", "author": "元好问", "instruct": "七言绝句"}
{"title": "谢都督挽歌", "content": "漠漠佳城幽，苍苍松槚暮。鲁幕飘欲卷，宛驷悲还顾。楚挽绕庐山，胡笳临武库。怅然郊原静，烟生归鸟度。", "dynasty": "唐代", "author": "上官仪", "instruct": "五言律诗"}
{"title": "西施", "content": "侬家迢递阻山河，犹记村名是苧萝。为问捧心因底事，受王恩重负王多。", "dynasty": "清代", "author": "张之纯", "instruct": "七言绝句"}
{"title": "寓言", "content": "三千宫女露蛾眉，笑煮黄金日月迟。麟凤隔云攀不及，空山惆怅夕阳时。", "dynasty": "唐代", "author": "李洞", "instruct": "七言绝句"}
{"title": "草", "content": "春尽江南茂草深，绕池萦树碧岑岑。长安官舍孤根地，一寸幽芳万里心。", "dynasty": "宋代", "author": "晏殊", "instruct": "七言绝句"}
{"title": "梁苑", "content": "梁园秋竹古时烟，城外风悲欲暮天。万乘旌旗何处在，平台宾客有谁怜。", "dynasty": "唐代", "author": "王昌龄", "instruct": "七言绝句"}
{"title": "寓言", "content": "暖风迟日柳初含，顾影看身又自惭。何事明朝独惆怅，杏花时节在江南。", "dynasty": "唐代", "author": "杜牧", "instruct": "七言绝句"}
{"title": "庭竹", "content": "露涤铅粉节，风摇青玉枝。依依似君子，无地不相宜。", "dynasty": "唐代", "author": "刘禹锡", "instruct": "五言绝句"}
{"title": "初寒独居戏作", "content": "开壳得紫栗，带叶摘黄甘。独卧维摩室，谁同弥勒龛？宗文树鸡栅，灵照挈蔬篮。一段无生话，灯笼可与谈。", "dynasty": "宋代", "author": "陆游", "instruct": "五言律诗"}
{"title": "秋", "content": "自古名高众毁归，又应身退是知机。林风惊断西窗梦，一夜愁声忆翠微。", "dynasty": "宋代", "author": "寇准", "instruct": "七言绝句"}
{"title": "第一百五十七", "content": "江汉故人少，东西消息稀。异花开绝域，野风吹征衣。", "dynasty": "宋代", "author": "文天祥", "instruct": "五言绝句"}
{"title": "苔", "content": "印留麋鹿野禽踪，岩壁渔矶几处逢。金谷晓凝花影重，章华春映柳阴浓。石桥羽客遗前迹，陈阁才人没旧容。归去扫除阶砌下，藓痕残绿一重重。", "dynasty": "唐代", "author": "徐夤", "instruct": "七言律诗"}
{"title": "池上竹下作", "content": "穿篱绕舍碧逶迤，十亩闲居半是池。食饱窗间新睡后，脚轻林下独行时。水能性淡为吾友，竹解心虚即我师。何必悠悠人世上，劳心费目觅亲知。", "dynasty": "唐代", "author": "白居易", "instruct": "七言律诗"}
{"title": "遣兴", "content": "一身欲着身无处，万事不疑心始閒。仆仆红尘皆苦相，何时挟策过东山。", "dynasty": "宋代", "author": "李吕", "instruct": "七言绝句"}
{"title": "野鸭", "content": "野鸭殊家鸭，离群忽远飞。长生缘甚瘦，近死为伤肥。江海游空阔，池塘啄细微。红兰白蘋渚，春暖刷毛衣。", "dynasty": "唐代", "author": "齐己", "instruct": "五言律诗"}
{"title": "题霍山秦尊师（一作郑遨诗）", "content": "老鹤玄猿伴采芝，有时长叹独移时。翠娥红粉婵娟剑，杀尽世人人不知。", "dynasty": "唐代", "author": "杜光庭", "instruct": "七言绝句"}
{"title": "正月六日风雪大作", "content": "滕六无端巽二痴，翻天作恶破春迟。邀梅勒柳何功业，谁与停杯一问之？", "dynasty": "宋代", "author": "范成大", "instruct": "七言绝句"}
{"title": "咏舞", "content": "繁弦奏渌水，长袖转回鸾。一双俱应节，还似镜中看。", "dynasty": "唐代", "author": "虞世南", "instruct": "五言绝句"}
{"title": "唐铙歌鼓吹曲·战武牢", "content": "战武牢，动河朔。逆之助，图掎角。怒鷇麛，抗乔岳。翘萌牙，傲霜雹。王谋内定，申掌握。铺施芟夷，二主缚。惮华戎，廓封略。命之瞢，毕以斮。归有德，唯先觉。", "dynasty": "唐代", "author": "柳宗元", "instruct": "七言律诗"}
{"title": "不睡", "content": "焰短寒缸尽，声长晓漏迟。年衰自无睡，不是守三尸。", "dynasty": "唐代", "author": "白居易", "instruct": "五言绝句"}
{"title": "嘉陵水（此后并通州诗）", "content": "古时应是山头水，自古流来江路深。若使江流会人意，也应知我远来心。", "dynasty": "唐代", "author": "元稹", "instruct": "七言绝句"}
{"title": "寄二子", "content": "大儿新作鹤林游，仲子经年戍吉州。日日望书常至暮，时时入梦却添愁。得官本自轻齐虏，对景宁当似楚囚？识取乃翁行履处，一生任运笑人谋。", "dynasty": "宋代", "author": "陆游", "instruct": "七言律诗"}
{"title": "甘园", "content": "春日清江岸，千甘二顷园。青云羞叶密，白雪避花繁。结子随边使，开筒近至尊。后于桃李熟，终得献金门。", "dynasty": "唐代", "author": "杜甫", "instruct": "五言律诗"}
{"title": "嫦娥", "content": "云母屏风烛影深，长河渐落晓星沉。嫦娥应悔偷灵药，碧海青天夜夜心。", "dynasty": "唐代", "author": "李商隐", "instruct": "七言绝句"}
{"title": "八十吟十绝", "content": "八十馀岁老儒生，见帝谆谆劝力行。应被伏生辕固笑，两贤终是十年兄。", "dynasty": "宋代", "author": "刘克庄", "instruct": "七言绝句"}
{"title": "竹", "content": "擢翠向人孤，潭潭省署虚。雨馀秋更晚，风月共萧疏。", "dynasty": "宋代", "author": "石延年", "instruct": "五言绝句"}
{"title": "四明山诗。鹿亭", "content": "鹿亭岩下置，时领白麛过。草细眠应久，泉香饮自多。认声来月坞，寻迹到烟萝。早晚吞金液，骑将上绛河。", "dynasty": "唐代", "author": "陆龟蒙", "instruct": "五言律诗"}
{"title": "至日", "content": "至日观书不几行，梅梢横影月昏黄。汉家红影无人见，未必曾添一线长。", "dynasty": "宋代", "author": "方岳", "instruct": "七言绝句"}
{"title": "枣", "content": "居人几番老，枣树未成槎。汝长才堪轴，吾归已及瓜。", "dynasty": "宋代", "author": "苏轼", "instruct": "五言绝句"}
{"title": "庐山", "content": "岳立镇南楚，雄名天下闻。五峰高阂日，九叠翠连云。夏谷雪犹在，阴岩昼不分。唯应嵩与华，清峻得为群。", "dynasty": "唐代", "author": "王贞白", "instruct": "五言律诗"}
{"title": "送韩九", "content": "惆怅别离日，裴回歧路前。归人望独树，匹马随秋蝉。常与天下士，许君兄弟贤。良时正可用，行矣莫徒然。", "dynasty": "唐代", "author": "高适", "instruct": "五言律诗"}
{"title": "落花", "content": "一叶落时空下泪，三春归尽复何情。无人共得东风语，半日尊前计不成。", "dynasty": "唐代", "author": "高蟾", "instruct": "七言绝句"}
{"title": "寒食后北楼作", "content": "园林过新节，风花乱高阁。遥闻击鼓声，蹴鞠军中乐。", "dynasty": "唐代", "author": "韦应物", "instruct": "五言绝句"}
{"title": "有寄", "content": "云阔烟深树，江澄水浴秋。美人何处在，明月万山头。", "dynasty": "唐代", "author": "杜牧", "instruct": "五言绝句"}
{"title": "草屋", "content": "茅草垂檐竹作栌，数椽结搆亦工夫。海天风景犹淳朴，好写豳风一幅图。", "dynasty": "清代", "author": "陈学圣", "instruct": "七言绝句"}
{"title": "自喜", "content": "自喜蜗牛舍，兼容燕子巢。绿筠遗粉箨，红药绽香苞。虎过遥知阱，鱼来且佐庖。慢行成酩酊，邻壁有松醪。", "dynasty": "唐代", "author": "李商隐", "instruct": "五言律诗"}
{"title": "菊花", "content": "亲向东篱手自栽，夕阳小径重徘徊。花应得似人乖角，过了重阳烂熳开。", "dynasty": "宋代", "author": "高翥", "instruct": "七言绝句"}
{"title": "初夏戏题", "content": "长养薰风拂晓吹，渐开荷芰落蔷薇。青虫也学庄周梦，化作南园蛱蝶飞。", "dynasty": "唐代", "author": "徐夤", "instruct": "七言绝句"}
{"title": "自遣", "content": "对酒不觉暝，落花盈我衣。醉起步溪月，鸟还人亦稀。", "dynasty": "唐代", "author": "李白", "instruct": "五言绝句"}
{"title": "夫容", "content": "向背有感态，纤稼无定姿。最怜花脱后，全似蕊包时。", "dynasty": "宋代", "author": "洪咨夔", "instruct": "五言绝句"}
{"title": "剑画此诗于襄阳雪中", "content": "岘山一夜玉龙寒，凤林千树梨花老。襄阳城里没人知，襄阳城外江山好。", "dynasty": "唐代", "author": "吕岩", "instruct": "七言绝句"}
{"title": "诗", "content": "荆轲为燕使。送者盈水滨。缟素易水上。涕泣不可挥。", "dynasty": "魏晋", "author": "王粲", "instruct": "五言绝句"}
{"title": "山庵", "content": "枯松煮瀑香可啜，野竹生萌甜可掘。山中道士归不归，一夜猿鹤老明月。", "dynasty": "宋代", "author": "方岳", "instruct": "七言绝句"}
{"title": "视刀环歌", "content": "常恨言语浅，不如人意深。今朝两相视，脉脉万重心。", "dynasty": "唐代", "author": "刘禹锡", "instruct": "五言绝句"}
{"title": "赠山涛诗", "content": "翩翩野青雀，受性孤且微。昔生三河侧，鼓翼帝王畿。", "dynasty": "魏晋", "author": "司马彪", "instruct": "五言绝句"}
{"title": "村舍", "content": "空谷人稀到，新寒病顿轻。晨霜催小猎，宿雨润新耕。草莽秦驰道，云烟越故城；千年不磨灭，惟有暮山横。", "dynasty": "宋代", "author": "陆游", "instruct": "五言律诗"}
{"title": "舟行夜泊", "content": "萧萧落叶送残秋，寂寞寒波急暝流。今夜不知何处泊，断猿晴月引孤舟。", "dynasty": "唐代", "author": "权德舆", "instruct": "七言绝句"}
{"title": "庭草", "content": "庭草根自浅，造化无遗功。低回一寸心，不敢怨春风。", "dynasty": "唐代", "author": "曹邺", "instruct": "五言绝句"}
{"title": "素梅 三七", "content": "夜来漫踏前村雪，雪里梅花认得真。回首中原天万里，琼林玉树一般春。", "dynasty": "元代", "author": "王冕", "instruct": "七言绝句"}
{"title": "诗并序", "content": "肃肃商风起。悄悄心自悲。圆圆三五月。皎皎曜清晖今昔一何盛。氛氲自消微。微黄黄及华。飘摇随风飞。", "dynasty": "魏晋", "author": "傅咸", "instruct": "五言律诗"}
{"title": "送孙二", "content": "郊外谁相送，夫君道术亲。书生邹鲁客，才子洛阳人。祖席依寒草，行车起暮尘。山川何寂寞，长望泪沾巾。", "dynasty": "唐代", "author": "王维", "instruct": "五言律诗"}
{"title": "横山", "content": "桐林老子俗情无，鉴胜探奇不觉晡。幸尔清溪好明月，如行四十里冰壶。", "dynasty": "宋代", "author": "刘倓", "instruct": "七言绝句"}
{"title": "风色", "content": "风色作吴霜，山中草木黄。冷烟笼碧瓦，露叶遍寒塘。", "dynasty": "宋代", "author": "姜特立", "instruct": "五言绝句"}
{"title": "齐安春谣五绝", "content": "江上鱼肥春水生，江头花落草青青。蒌蒿芽长芦笋大，问君底事爱南烹。", "dynasty": "宋代", "author": "张耒", "instruct": "七言绝句"}
{"title": "相和歌辞。襄阳曲", "content": "大堤女儿郎莫寻，三三五五结同心。清晨对镜冶容色，意欲取郎千万金。", "dynasty": "唐代", "author": "施肩吾", "instruct": "七言绝句"}
{"title": "泥行终日至晡始抵中桥六绝", "content": "到得中桥一径斜，岸傍沽酒两三家。长年醉卧桑阴下，鼓吹犹烦两岸蛙。", "dynasty": "宋代", "author": "岳珂", "instruct": "七言绝句"}
{"title": "秋意", "content": "梧叶翻风敲老树，蛩声带月泣寒莎。只消些少闲风月，便觉客窗秋意多。", "dynasty": "宋代", "author": "黄庚", "instruct": "七言绝句"}
{"title": "绝句", "content": "宣防瓠子挠西京，向者河堤役不宁。胡虏任教流就下，始知谈舌误朝廷。", "dynasty": "宋代", "author": "洪适", "instruct": "七言绝句"}
{"title": "间步", "content": "山径无人鸟篆沙，杖藜间看摘新茶。锦级委地笋翻箨，黄玉满林松带花。", "dynasty": "宋代", "author": "刘过", "instruct": "七言绝句"}
{"title": "水楼", "content": "山衔落日溪光动，岸转回风槛影浮。座内数声来远鹤，烟中一派辨孤舟。", "dynasty": "唐代", "author": "王鲁复", "instruct": "七言绝句"}
{"title": "春晚", "content": "三月寒食时，日色浓于酒。落尽墙头花，莺声隔原柳。", "dynasty": "唐代", "author": "崔道融", "instruct": "五言绝句"}
{"title": "同前以诗代书", "content": "古来同病总相怜，不似今人见眼前。且随浮俗贪趋世，肯料寒灰亦重燃。", "dynasty": "唐代", "author": "马云奇", "instruct": "七言绝句"}
{"title": "五歌。放牛", "content": "江草秋穷似秋半，十角吴牛放江岸。邻肩抵尾乍依隈，横去斜奔忽分散。荒陂断堑无端入，背上时时孤鸟立。日暮相将带雨归，田家烟火微茫湿。", "dynasty": "唐代", "author": "陆龟蒙", "instruct": "七言律诗"}
{"title": "江涨", "content": "雾里江流欲到天，旅人合眼梦归船。雨声竹屋晓来急，误喜全家蓬底眠。", "dynasty": "宋代", "author": "曾几", "instruct": "七言绝句"}
{"title": "虾蟆", "content": "周公洒灰垂典教，为尔朋徒多取闹。如今大索不相容，省口何如且泥淖。", "dynasty": "宋代", "author": "姜特立", "instruct": "七言绝句"}
{"title": "建溪行待陈诩（予先发福州，陈续发，中路待之不得）", "content": "偕行那得会心期，先者贪前后者迟。空忆丽词能状物，每看奇异但相思。", "dynasty": "唐代", "author": "欧阳詹", "instruct": "七言绝句"}
{"title": "竹枝", "content": "日出三竿春雾消，江头蜀客驻兰桡。凭寄狂夫书一纸，住在成都万里桥。", "dynasty": "唐代", "author": "刘禹锡", "instruct": "七言绝句"}
{"title": "项王", "content": "骓马虞兮可奈何，汉军四面楚人歌。乌江耻学鸿门遁，亭长无劳劝渡河。", "dynasty": "清代", "author": "汪绍焻", "instruct": "七言绝句"}
{"title": "挟书一卷至湖上戏作", "content": "买地孤村结草庐，萧然身世落樵渔。一编在手君无怪，曾典蓬山四库书。", "dynasty": "宋代", "author": "陆游", "instruct": "七言绝句"}
{"title": "二叠", "content": "环子丽华皆已美，谪仙狎客两堪悲。悬知千载难湔洗，留下沉香结绮诗。", "dynasty": "宋代", "author": "刘克庄", "instruct": "七言绝句"}
{"title": "和徐法曹赠崔洛阳斑竹杖以诗见答", "content": "玉干一寻馀，苔花锦不如。劲堪和醉倚，轻好向空书。采拂稽山曲，因依释氏居。方辰将独步，岂与此君疏。", "dynasty": "唐代", "author": "卢纶", "instruct": "五言律诗"}
{"title": "梅", "content": "繁芳玉立夹胡床，勾引春韶午梦长。有眼尽迷空裹色，无心方识定中香。", "dynasty": "宋代", "author": "洪咨夔", "instruct": "七言绝句"}
{"title": "春词", "content": "宝历垂无极，璿玑转未央。绣楹膏露润，玉殿紫芝香。", "dynasty": "宋代", "author": "毛滂", "instruct": "五言绝句"}
{"title": "劝学诗 / 偶成", "content": "少年易老学难成，一寸光阴不可轻。未觉池塘春草梦，阶前梧叶已秋声。", "dynasty": "宋代", "author": "朱熹", "instruct": "七言绝句"}
{"title": "东居 六", "content": "碧阑干外夜沉沉，斜倚云屏烛影深。看取红酥浑欲滴，凤文双结是同心。", "dynasty": "近代", "author": "苏曼殊", "instruct": "七言绝句"}
{"title": "旅行", "content": "楚水结冰薄，楚云为雨微。野梅参差发，旅榜逍遥归。", "dynasty": "唐代", "author": "孟郊", "instruct": "五言绝句"}
{"title": "吴别驾宅闻老妓陈氏歌", "content": "白发相邀出后厅，莫辞为唱《雨霖铃》。如今人尽怜年少，谁肯同来特地听。", "dynasty": "明代", "author": "高启", "instruct": "七言绝句"}
{"title": "秋蝉", "content": "斷角斜陽觸虑愁，长亭搔首晚悠悠。世間最有蟬堪恨，送衋行人送衋秋。", "dynasty": "宋代", "author": "范成大", "instruct": "七言绝句"}
{"title": "木香", "content": "紫皇宝辂张珠幰，玉女熏笼覆绣衾。万紫千红休巧笑，人间春色在檀心。", "dynasty": "宋代", "author": "张耒", "instruct": "七言绝句"}
{"title": "己亥杂诗 其三○二", "content": "虽然大器晚年成，卓荦全凭弱冠争。多识前言畜其德，莫抛心力贸才名。", "dynasty": "清代", "author": "龚自珍", "instruct": "七言绝句"}
{"title": "别卢纶（一作纶别曙诗）", "content": "有月多同赏，无秋不共悲。如何与君别，又是菊黄时。", "dynasty": "唐代", "author": "司空曙", "instruct": "五言绝句"}
{"title": "游钱塘青山李隐居西斋（一作李郢诗）", "content": "小隐西亭为客开，翠萝深处遍苍苔。林间扫石安棋局，岩下分泉递酒杯。兰叶露光秋月上，芦花风起夜潮来。云山绕屋犹嫌浅，欲棹渔舟近钓台。", "dynasty": "唐代", "author": "许浑", "instruct": "七言律诗"}
{"title": "方池", "content": "森森古木荫方池，池上秋来一夕知。坠叶沉波青彻底，倚栏无事看鱼嬉。", "dynasty": "宋代", "author": "沈辽", "instruct": "七言绝句"}
{"title": "物外杂题", "content": "送客停山步，寻僧立寺门。青鞋惯泥潦，却爱雨昏昏。", "dynasty": "宋代", "author": "陆游", "instruct": "五言绝句"}
{"title": "夜听妓诗 二", "content": "上客光四座。佳丽直千金。挂钗报缨绝。堕珥答琴心。蛾眉已共笑。清香复入襟。欢乐夜方静。翠帐垂沉沉。", "dynasty": "南北朝", "author": "谢朓", "instruct": "五言律诗"}
{"title": "钓者", "content": "钓国平生岂有心，解甘身与世浮沉。应知渭水车中老，自是君王著意深。", "dynasty": "宋代", "author": "王安石", "instruct": "七言绝句"}
{"title": "山居", "content": "屋在瀑泉西，茅檐下有溪。闭门留野鹿，分食养山鸡。桂熟长收子，兰生不作畦。初开洞中路，深处转松梯。", "dynasty": "唐代", "author": "王建", "instruct": "五言律诗"}
{"title": "红梅", "content": "春半花才发，多应不奈寒。北人初未识，浑作杏花看。", "dynasty": "宋代", "author": "王安石", "instruct": "五言绝句"}
{"title": "对雪", "content": "北雪犯长沙，胡云冷万家。随风且间叶，带雨不成花。金错囊从罄，银壶酒易赊。无人竭浮蚁，有待至昏鸦。", "dynasty": "唐代", "author": "杜甫", "instruct": "五言律诗"}
{"title": "依韵和任司封见寄吟", "content": "辞麾来此住云霄，闻健登临肯惮劳。紫陌事多都不见，家山围绕是嵩高。", "dynasty": "宋代", "author": "邵雍", "instruct": "七言绝句"}
{"title": "偶题", "content": "到处吟兼上马吟，总无愁恨自伤心。无端梦得钧天乐，尽觉宫商不是音。", "dynasty": "唐代", "author": "薛能", "instruct": "七言绝句"}
{"title": "题壁", "content": "愁见干戈起四溟，恨无才术济生灵。不如痛饮中山酒，直到太平方始醒。", "dynasty": "宋代", "author": "贾舍人", "instruct": "七言绝句"}
{"title": "夙兴", "content": "霜池微带月痕斜，风竹声如撒细沙。坐到晓窗尤可爱，只愁烘损蜡梅花。", "dynasty": "宋代", "author": "张镃", "instruct": "七言绝句"}
{"title": "跋常宁县丞葛齐松子固衡永道中行纪诗卷", "content": "宜江风月冉溪云，总与诚斋是故人。老向烟波诗句里，一朝双看两州春。", "dynasty": "宋代", "author": "杨万里", "instruct": "七言绝句"}
{"title": "不见", "content": "动静防闲又怕疑，佯佯脉脉是深机。此身愿作君家燕，秋社归时也不归。", "dynasty": "唐代", "author": "韩偓", "instruct": "七言绝句"}
{"title": "偶作", "content": "夫容湖水野桥平，画里溪山梦里行。依旧晚来留客雨，孤篷听得是离声。", "dynasty": "清代", "author": "费湛", "instruct": "七言绝句"}
{"title": "咏二疏", "content": "两傅常存好老心，汉廷元自少知音。归来日日相娱乐，赖有君王旧赐金。", "dynasty": "宋代", "author": "张元干", "instruct": "七言绝句"}
{"title": "送忍禅师归庐岳（一作送庐岳僧。一作朱庆馀诗）", "content": "浪匝湓城岳壁青，白头僧去扫禅扃。龛灯度雪补残衲，山日上轩看旧经。泉水带冰寒溜涩，薜萝新雨曙烟腥。已知身事非吾道，甘卧荒斋竹满庭。", "dynasty": "唐代", "author": "周贺", "instruct": "七言律诗"}
{"title": "咏梅杂诗", "content": "小小茅茨野老家，不随桃李竞春华。欲知格韵真孤绝，秃尽千林始一花。", "dynasty": "宋代", "author": "张道洽", "instruct": "七言绝句"}
{"title": "利名吟", "content": "利名都不到胸中，由此胸中气自冲。既爱且憎皆是病，灵台何日得从容。", "dynasty": "宋代", "author": "邵雍", "instruct": "七言绝句"}
{"title": "奉和随王殿下诗 十", "content": "清房洞已静。闲风伊夜来。云生树阴远。轩广月容开。宴私移烛饮。游赏藉琴台。风猷冠淄邺。袵舄愧唐枚。", "dynasty": "南北朝", "author": "谢朓", "instruct": "五言律诗"}
{"title": "渔父", "content": "罢钓归来不系船，坐看秋水落红莲。江鲜野菜桃花饭，高唱夕阳孤岛边。", "dynasty": "宋代", "author": "李龏", "instruct": "七言绝句"}
{"title": "慈恩寺偶题", "content": "往事悠悠添浩叹，劳生扰扰竟何能。故山岁晚不归去，高塔晴来独自登。林下听经秋苑鹿，江边扫叶夕阳僧。吟馀却起双峰念，曾看庵西瀑布冰。", "dynasty": "唐代", "author": "郑谷", "instruct": "七言律诗"}
{"title": "隋宫", "content": "乘兴南游不戒严，九重谁省谏书函。春风举国裁宫锦，半作障泥半作帆。", "dynasty": "唐代", "author": "李商隐", "instruct": "七言绝句"}
{"title": "定子（此诗又见《杜牧外集》，题作隋苑）", "content": "檀槽一抹广陵春，定子初开睡脸新。却笑吃虚隋炀帝，破家亡国为何人。", "dynasty": "唐代", "author": "李商隐", "instruct": "七言绝句"}
{"title": "早起", "content": "春来常早起，幽事颇相关。帖石防隤岸，开林出远山。一丘藏曲折，缓步有跻攀。童仆来城市，瓶中得酒还。", "dynasty": "唐代", "author": "杜甫", "instruct": "五言律诗"}
{"title": "仲夏小旱方致祷忽大雨连日江水为涨喜而有作", "content": "旱苗垂槁叹何堪，大雨谁知变立谈。翠麓青林吞欲尽，恶风白浪战方酣。江翻龟窟连云泽，雷挟龙腥起雪潭。从此年丰真少事。炷香终日坐蒲龛。", "dynasty": "宋代", "author": "陆游", "instruct": "七言律诗"}
{"title": "子夜", "content": "嫖姚家宴敌吴王，子夜歌声满画堂。此日相逢眉翠尽，女真行李乞斋粮。", "dynasty": "唐代", "author": "薛能", "instruct": "七言绝句"}
{"title": "雪夜", "content": "雪屋透窗明，风帘撮夜声。披衣拥炉坐，忘却在都城。", "dynasty": "宋代", "author": "陆游", "instruct": "五言绝句"}
{"title": "春日", "content": "莺归树顶繁声转，雁去天边细影斜。雨拂青青行处草，烟含灼灼望中花。", "dynasty": "唐代", "author": "陆翚", "instruct": "七言绝句"}
{"title": "春霁", "content": "南国春光一半归，杏花零落雨霏微。新晴院宇寒犹在，晓絮欺风不肯飞。", "dynasty": "宋代", "author": "吴可", "instruct": "七言绝句"}
{"title": "于眉州挽诗", "content": "士为谋身蛇有足，人於嚣论鼠无牙。狱书一落于公手，不识从来豪大家。", "dynasty": "宋代", "author": "魏了翁", "instruct": "七言绝句"}
{"title": "槐花", "content": "行宫门外陌铜驼，两畔分栽此最多。欲到清秋近时节，争开金蕊向关河。层楼寄恨飘珠箔，骏马怜香撼玉珂。愁杀江湖随计者，年年为尔剩奔波。", "dynasty": "唐代", "author": "罗邺", "instruct": "七言律诗"}
{"title": "归老", "content": "归老得閒浑可事，最怜白傅更能诗。舞余歌罢宾朋去，八节滩头醉卧时。", "dynasty": "宋代", "author": "姜特立", "instruct": "七言绝句"}
{"title": "樱桃", "content": "四月江南黄鸟肥，樱桃满市粲朝晖。赤瑛盘里虽殊遇，何似筠笼相发挥。", "dynasty": "宋代", "author": "陈与义", "instruct": "七言绝句"}
{"title": "途中口号（一作郭向诗）", "content": "抱玉三朝楚，怀书十上秦。年年洛阳陌，花鸟弄归人。", "dynasty": "唐代", "author": "卢僎", "instruct": "五言绝句"}
{"title": "看桑", "content": "簇簇互相遮，闲看实可嗟。藉多虽是叶，栽盛不如花。春绿暗连麦，秋干暮立鸦。旧乡曾种得，经乱属谁家。", "dynasty": "唐代", "author": "孙鲂", "instruct": "五言律诗"}
{"title": "茶", "content": "瑞草如梅早占春，谁将龙凤付仙人。烹来盏内花犹白，浇出胸中不语尘。", "dynasty": "宋代", "author": "潘牥", "instruct": "七言绝句"}
{"title": "塞上", "content": "空迹昼苍茫，沙腥古战场。逢春多霰雪，生计在牛羊。冷角吹乡泪，干榆落梦床。从来山水客，谁谓到渔阳。", "dynasty": "唐代", "author": "戴司颜", "instruct": "五言律诗"}
{"title": "槐花", "content": "毵毵金蕊扑晴空，举子魂惊落照中。今日老郎犹有恨，昔年相虐十秋风。", "dynasty": "唐代", "author": "郑谷", "instruct": "七言绝句"}
{"title": "春词", "content": "截肪初见昭华玉，刀出昆吾宝籀开。天助君王敷大喜，安排春色探先来。", "dynasty": "宋代", "author": "毛滂", "instruct": "七言绝句"}
{"title": "西县作", "content": "三年西蜀去如沉，西县西来出万岑。树石向闻清汉浪，水风初见绿萍阴。平郊不爱行增气，好井无疑漱入心。从此渐知光景异，锦都回首尽愁吟。", "dynasty": "唐代", "author": "薛能", "instruct": "七言律诗"}
{"title": "折杨柳（一作沈佺期诗）", "content": "玉树朝日映，罗帐春风吹。拭泪攀杨柳，长条宛地垂。白花飞历乱，黄鸟思参差。妾自肝肠断，傍人那得知。", "dynasty": "唐代", "author": "宋之问", "instruct": "五言律诗"}
{"title": "鹦鹉", "content": "莫恨雕笼翠羽残，江南地暖陇西寒。劝君不用分明语，语得分明出转难。", "dynasty": "唐代", "author": "罗隐", "instruct": "七言绝句"}
{"title": "四老庙", "content": "无端舍钓学干名，不得溪山养性情。自省此身非达者，今朝羞拜四先生。", "dynasty": "唐代", "author": "蒋吉", "instruct": "七言绝句"}
{"title": "初夏", "content": "清晨出郭更登台，不见余春只麽回。桑叶露枝蚕向老，菜花成荚蝶犹来。", "dynasty": "宋代", "author": "范成大", "instruct": "七言绝句"}
{"title": "吴兴杂诗", "content": "交流四水抱城斜，散作千溪遍万家。深处种菱浅种稻，不深不浅种荷花。", "dynasty": "清代", "author": "阮元", "instruct": "七言绝句"}
{"title": "戏成小诗留子静兄", "content": "秋霜一夜到枯荷，奈此江南秋色何。蕲君未作一成去，同听竹窗鸿雁过。", "dynasty": "宋代", "author": "苏庠", "instruct": "七言绝句"}
{"title": "晓起", "content": "窗明惊起倒裳衣，铃索频摇定怪迟。即入簿书丛里去，少留欹枕听黄鹂。", "dynasty": "宋代", "author": "范成大", "instruct": "七言绝句"}
{"title": "白沟", "content": "高陵深谷变迁中，佛劫仙尘事事空。一水涓流独如带，天应留作汉提封。", "dynasty": "宋代", "author": "范成大", "instruct": "七言绝句"}
{"title": "瓠子歌", "content": "河汤汤兮激潺湲。北渡回兮迅流难。搴长筊兮湛美玉。河公许兮薪不属。薪不属兮卫人罪。烧萧条兮噫乎何以御水。隤林竹兮揵石菑。宣防塞兮万福来。", "dynasty": "两汉", "author": "刘彻", "instruct": "七言律诗"}
{"title": "浮生", "content": "浮生过六十，百念已颓然；独有枕书癖，犹同总角年。横陈粝饭侧，朗诵短檠前。不用嘲痴绝，儿曹尚可传。", "dynasty": "宋代", "author": "陆游", "instruct": "五言律诗"}
{"title": "六朝门。再吟", "content": "兴亡何故遽环回，汤纣身为事可哀。莫是自长嫌胜己，蔽贤犹执匹夫才。", "dynasty": "唐代", "author": "周昙", "instruct": "七言绝句"}
{"title": "出塞", "content": "塞外欲纷纭，雌雄犹未分。明堂占气色，华盖辨星文。二月河魁将，三千太乙军。丈夫皆有志，会见立功勋。", "dynasty": "唐代", "author": "杨炯", "instruct": "五言律诗"}
{"title": "采桑", "content": "桑叶绿初成，提筐陌上行。东风初过去，一片剪刀声。", "dynasty": "清代", "author": "陆懿淑", "instruct": "五言绝句"}
{"title": "题笙", "content": "筠管参差排凤翅，月堂凄切胜龙吟。最宜轻动纤纤玉，醉送当观滟滟金。缑岭独能征妙曲，嬴台相共吹清音。好将宫徵陪歌扇，莫遣新声郑卫侵。", "dynasty": "唐代", "author": "罗邺", "instruct": "七言律诗"}
{"title": "水村", "content": "一水泻寒玉，数峰罗翠屏。渔樵自来往，不悟落丹青。", "dynasty": "宋代", "author": "姜特立", "instruct": "五言绝句"}
{"title": "寄故人（一作杜羔妻诗）", "content": "淡淡春风花落时，不堪愁望更相思。无金可买长门赋，有恨空吟团扇诗。", "dynasty": "唐代", "author": "张窈窕", "instruct": "七言绝句"}
{"title": "和虞退夫见贻生日诗韵", "content": "夫容布叶乱田田，尚忆前年对二贤。今度观亭人独立，一江风月意谁传。", "dynasty": "宋代", "author": "魏了翁", "instruct": "七言绝句"}
{"title": "送王补之行风忽作因题四句於舟中", "content": "淮口西风急，君行定几时。故应今夜月，未便照相思。", "dynasty": "宋代", "author": "王安石", "instruct": "五言绝句"}
{"title": "衰松", "content": "近世交道衰，青松落颜色。人心忌孤直，木性随改易。既摧栖日干，未展擎天力。终是君子材，还思君子识。", "dynasty": "唐代", "author": "孟郊", "instruct": "五言律诗"}
{"title": "咏弓", "content": "上弦明月半，激箭流星远。落雁带书惊，啼猿映枝转。", "dynasty": "唐代", "author": "李世民", "instruct": "五言绝句"}
{"title": "春日", "content": "梅梢月上影重重，春暖贪眠意更慵。倚枕不知天渐晓，忽闻山寺数声钟。", "dynasty": "清代", "author": "毛启凤", "instruct": "七言绝句"}
{"title": "红叶", "content": "诗人满腹著清愁，吐作千诗未肯休。写遍壁间无去处，却将红叶强题秋。", "dynasty": "宋代", "author": "杨万里", "instruct": "七言绝句"}
{"title": "早行", "content": "钟静人犹寝，天高月自凉。一星深戍火，残月半桥霜。客老愁尘下，蝉寒怨路傍。青山依旧色，宛是马卿乡。", "dynasty": "唐代", "author": "刘郇伯", "instruct": "五言律诗"}
{"title": "颂", "content": "未悟之日要参禅，一见石门便坦然。蒙师指箇真消息，方知鹽碱醋是酸。", "dynasty": "宋代", "author": "释修演", "instruct": "七言绝句"}
{"title": "于长安归还扬州九月九日行薇山亭赋韵 / 长安九日诗", "content": "心逐南云逝，形随北雁来。故乡篱下菊，今日几花开。", "dynasty": "南北朝", "author": "江总", "instruct": "五言绝句"}
{"title": "昨日", "content": "昨日紫姑神去也，今朝青鸟使来赊。未容言语还分散，少得团圆足怨嗟。二八月轮蟾影破，十三弦柱雁行斜。平明钟后更何事，笑倚墙边梅树花。", "dynasty": "唐代", "author": "李商隐", "instruct": "七言律诗"}
{"title": "晓发", "content": "江皋闻曙钟，轻枻理还舼.海潮夜约约，川露晨溶溶。始见沙上鸟，犹埋云外峰。故乡杳无际，明发怀朋从。", "dynasty": "唐代", "author": "贺知章", "instruct": "五言律诗"}
{"title": "青州", "content": "日上西山舞鸾鹤，波翻碧海斗蛟龙。直钩到了成何事，消得君王四履封。", "dynasty": "宋代", "author": "夏竦", "instruct": "七言绝句"}
{"title": "杏园", "content": "江头数顷杏花开，车马争先尽此来。欲待无人连夜看，黄昏树树满尘埃。", "dynasty": "唐代", "author": "姚合", "instruct": "七言绝句"}
{"title": "答端", "content": "郊园夏雨歇，闲院绿阴生。职事方无效，幽赏独违情。物色坐如见，离抱怅多盈。况感夕凉气，闻此乱蝉鸣。", "dynasty": "唐代", "author": "韦应物", "instruct": "五言律诗"}
{"title": "巫峡", "content": "神女音容讵可求，青山回抱楚宫楼。朝朝暮暮空云雨，不尽襄王万古愁。", "dynasty": "宋代", "author": "王安石", "instruct": "七言绝句"}
{"title": "蜡梅", "content": "天然金蕊冠群英，谁信鹅黄染得成。昨夜南枝报春信，摘来香露月中清。", "dynasty": "宋代", "author": "朱淑真", "instruct": "七言绝句"}
{"title": "闻武洛社采薪歌", "content": "发声一唱竞嘻呵，不解腰眉语叠何。傀儡深藏那敢出，为闻武洛采薪歌。", "dynasty": "清代", "author": "黄叔璥", "instruct": "七言绝句"}
{"title": "赠魏三十七", "content": "名圭字玉净无瑕，美誉芳声有数车。莫放燄光高二丈，来年烧杀杏园花。", "dynasty": "唐代", "author": "李群玉", "instruct": "七言绝句"}
{"title": "扇", "content": "珍重逢秋莫弃捐，依依只仰故人怜。有时池上遮残日，承得霜林几个蝉。", "dynasty": "唐代", "author": "司空图", "instruct": "七言绝句"}
{"title": "幽居", "content": "穷老苦畏事，雅意在丘壑；结茆镜湖上，卒岁安寂寞。有门常嬾开，壁间挂双屩。犹恨未远人，静夜闻城角。", "dynasty": "宋代", "author": "陆游", "instruct": "五言律诗"}
{"title": "无题　", "content": "洞庭木落楚天高，眉黛猩红涴战袍。泽畔有人吟不得，秋波渺渺失离骚。", "dynasty": "近代", "author": "鲁迅", "instruct": "七言绝句"}
{"title": "白人", "content": "暖风入烟花漠漠，白人梳洗寻常薄。泥郎为插珑璁钗，争教一朵牙云落。", "dynasty": "唐代", "author": "徐凝", "instruct": "七言绝句"}
{"title": "睡起", "content": "柿叶满庭红颗秋，薰炉沉水度春篝。松风梦与故人遇，自驾飞鸿跨九州。", "dynasty": "宋代", "author": "苏轼", "instruct": "七言绝句"}
{"title": "春夕诗", "content": "露华方照岁，云彩复经春。虚闺稍叠草，幽帐日凝尘。", "dynasty": "南北朝", "author": "王俭", "instruct": "五言绝句"}
{"title": "王正之提刑见和茉莉小诗甚工。今日茉莉渐过", "content": "南花宜夏不禁凉，犹绕珍丛觅旧香。留得典刑传菊圃，别篘新酒待重阳。", "dynasty": "宋代", "author": "范成大", "instruct": "七言绝句"}
{"title": "感春", "content": "春情不可状，艳艳令人醉。暮水绿杨愁，深窗落花思。吴宫新暖日，海燕双飞至。秋思逐烟光，空濛满天地。", "dynasty": "唐代", "author": "李群玉", "instruct": "五言律诗"}
{"title": "文友", "content": "摛辞气为主，盛气理或差。大音等韶护，小巧同春葩。", "dynasty": "宋代", "author": "李吕", "instruct": "五言绝句"}
{"title": "夜抵德清县偶题", "content": "溪山夺目壮哉县，风露侵肌老矣身。断岸横舟偏得月，小桥曳杖不逢人。", "dynasty": "宋代", "author": "仲并", "instruct": "七言绝句"}
{"title": "曾仲躬见过适遇予出留小诗而去次韵二绝", "content": "数树山花草舍东，想公系马落残红。那知老子耶溪上，正泛朝南暮北风。", "dynasty": "宋代", "author": "陆游", "instruct": "七言绝句"}
{"title": "孤雁", "content": "只影翩翩下碧湘，傍池鸳鹭宿银塘。虽逢夜雨迷深浦，终向晴天著旧行。忆伴几回思片月，蜕翎多为系繁霜。江南塞北俱关念，两地飞归是故乡。", "dynasty": "唐代", "author": "张子明", "instruct": "七言律诗"}
{"title": "幽居作", "content": "山舍千年树，江亭万里云。回潮迎伍相，骤雨送湘君。", "dynasty": "唐代", "author": "李端", "instruct": "五言绝句"}
{"title": "洛阳", "content": "文争武战就神功，时似开元天宝中。已建玄戈收相土，应回翠帽过离宫。侯门草满宜寒兔，洛浦沙深下塞鸿。疑有女娥西望处，上阳烟树正秋风。", "dynasty": "唐代", "author": "杜牧", "instruct": "七言律诗"}
{"title": "樱花", "content": "赏樱日本盛于唐，如被牡丹兼海棠。恐是赵昌所难画，春风才起雪吹香。", "dynasty": "元代", "author": "宋濂", "instruct": "七言绝句"}
{"title": "岁寒吟", "content": "松柏入冬看，方能见岁寒。声须风里听，色更雪中观。", "dynasty": "宋代", "author": "邵雍", "instruct": "五言绝句"}
{"title": "小区喷泉见彩虹有作", "content": "泉喷日灼幻晴阴，客岂逢秋感易深。试辨垂虹青到紫，中间倘有少年心。", "dynasty": "当代", "author": "王引", "instruct": "七言绝句"}
{"title": "城傍少年（一作汉宫少年行）", "content": "生长边城傍，出身事弓马。少年有胆气，独猎阴山下。偶与匈奴逢，曾擒射雕者。名悬壮士籍，请君少相假。", "dynasty": "唐代", "author": "李益", "instruct": "五言律诗"}
{"title": "绕廊", "content": "浓烟隔帘香漏泄，斜灯映竹光参差。绕廊倚柱堪惆怅，细雨轻寒花落时。", "dynasty": "唐代", "author": "韩偓", "instruct": "七言绝句"}
{"title": "观荷", "content": "红红白白两娉婷，一种风流各黄刑。红亦非红白非白，阿娇微醉阿环醒。", "dynasty": "宋代", "author": "方岳", "instruct": "七言绝句"}
{"title": "晓雨", "content": "绿满园林红已稀，湿烟和柳共霏微。谁家油壁春寒里，独辗天街晓雨归。", "dynasty": "宋代", "author": "张耒", "instruct": "七言绝句"}
{"title": "送行", "content": "语别既不易，况与子同生。如何携手好，忽作千里行。", "dynasty": "宋代", "author": "苏庠", "instruct": "五言绝句"}
{"title": "盆兰", "content": "春兰未了夏兰开，万事催人莫要呆；阅尽荣枯是盆盎，几回拔去几回栽。", "dynasty": "清代", "author": "郑燮", "instruct": "七言绝句"}
{"title": "竹图", "content": "萧萧美人脱凡俗，蕉姓称罗各碧玉。月昏潇湘烟水深，为君一弄江南曲。", "dynasty": "明代", "author": "唐寅", "instruct": "七言绝句"}
{"title": "暮春", "content": "东风庭院夕阳天，恨绿愁红又一年。春自要归花自落，莫将芳事怨啼鹃。", "dynasty": "宋代", "author": "黄庚", "instruct": "七言绝句"}
{"title": "槿菊", "content": "槿菊丛丛绕水涯，深红浅紫映山家。平生不识春风面，篱落秋深各自花。", "dynasty": "宋代", "author": "黄庚", "instruct": "七言绝句"}
{"title": "倦游", "content": "水於东江皆臣妾，山到衡阳无弟兄。两处经行都已遍，老夫谁更别关情。", "dynasty": "宋代", "author": "陈郁", "instruct": "七言绝句"}
{"title": "郁林八景诗 其一 瓯池春暖", "content": "西瓯池上蛟龙窟，龙气成云水自波。蛟龙飞上九天去，春水茫茫奈若何。", "dynasty": "明代", "author": "邝元乐", "instruct": "七言绝句"}
{"title": "怀旧诗 伤庾杲之", "content": "右率馥时誉。秀出冠朋僚。耸兹千仞气。振此百寻条。藴藉含文雅。散朗溢风飚。楸槚今已合。容范尚昭昭。", "dynasty": "南北朝", "author": "沈约", "instruct": "五言律诗"}
{"title": "咏史", "content": "入郢功成赐属镂，削吴计用载厨车。闭门种菜英雄事，莫笑衰翁日荷鉏。", "dynasty": "宋代", "author": "陆游", "instruct": "七言绝句"}
{"title": "送路", "content": "别我就蓬蒿，日斜飞伯劳。龙门流水急，嵩岳片云高。叹命无知己，梳头落白毛。从军当此去，风起广陵涛。", "dynasty": "唐代", "author": "贾岛", "instruct": "五言律诗"}
{"title": "寄轩", "content": "人皆爱吾庐，烛理均是寓。未办山林居，聊依佛僧住。", "dynasty": "宋代", "author": "曾几", "instruct": "五言绝句"}
{"title": "初夏", "content": "晴丝千尺挽韶光，百舌无声燕子忙。永日屋头槐影暗，微风扇里麦花香。", "dynasty": "宋代", "author": "范成大", "instruct": "七言绝句"}
{"title": "友人绘烫发美人背面像嘱题", "content": "新妆才罢见人羞，曲曲青丝系旧愁。料怕倾城倾国恨，万呼千唤不回头。", "dynasty": "近代", "author": "孙俊在", "instruct": "七言绝句"}
{"title": "斑骓", "content": "斑骓别後月纤纤，门外疏桐影画帘。留下可怜将不去，西风吹上两眉尖。", "dynasty": "宋代", "author": "范成大", "instruct": "七言绝句"}
{"title": "远望", "content": "满眼伤心冬景和，一山红树寺边多。仲宣无限思乡泪，漳水东流碧玉波。", "dynasty": "唐代", "author": "元稹", "instruct": "七言绝句"}
{"title": "佳友", "content": "气清色正品尤高，好事幽人善与交。开径何须望三益，相陪雅尚在香苞。", "dynasty": "宋代", "author": "史铸", "instruct": "七言绝句"}
{"title": "菊花", "content": "桓景登高事可寻，黄花开处绿畦深。消灾辟恶君须采，冷露寒霜我自禁。篱物早荣还早谢，涧松同德复同心。陶公岂是居贫者，剩有东篱万朵金。", "dynasty": "唐代", "author": "徐夤", "instruct": "七言律诗"}
{"title": "自讽", "content": "本是沧洲把钓人，无端三署接清尘。从来不解长流涕，也渡湘漓作逐臣。", "dynasty": "唐代", "author": "吴融", "instruct": "七言绝句"}
{"title": "秋虫", "content": "切切闇窗下，喓喓深草里。秋天思妇心，雨夜愁人耳。", "dynasty": "唐代", "author": "白居易", "instruct": "五言绝句"}
{"title": "春怨 / 伊州歌", "content": "打起黄莺儿，莫教枝上啼。啼时惊妾梦，不得到辽西。", "dynasty": "唐代", "author": "金昌绪", "instruct": "五言绝句"}
{"title": "偶作风候写生二十四册各题以诗 其十五 蔷薇", "content": "更始番风到几巡，蔷薇浥露发花新。无端丽影刚垂架，知尔柔条惹得人。", "dynasty": "清代", "author": "弘历", "instruct": "七言绝句"}
{"title": "新竹", "content": "新鞭暗入庭，初长两三茎。不是他山少，无如此地生。垂梢丛上出，柔叶箨间成。何用高唐峡，风枝扫月明。", "dynasty": "唐代", "author": "张蠙", "instruct": "五言律诗"}
{"title": "奉和赐曹美人诗", "content": "月光如粉白。秋露似珠圆。络纬无机织。流萤带火寒。何年迎弄玉。今朝得梦兰。讶许能含笑。芙蓉宜熟看。", "dynasty": "南北朝", "author": "庾信", "instruct": "五言律诗"}
{"title": "明日诗至过相称谓次韵还之", "content": "捲还一幅玉壶秋，无实之名我所忧。不似蒙庄解齐物，以吾为马以为牛。", "dynasty": "宋代", "author": "方岳", "instruct": "七言绝句"}
{"title": "偈", "content": "弥勒真弥勒，分身千百亿。时时示世人，世人俱不识。", "dynasty": "宋代", "author": "僧某", "instruct": "五言绝句"}
{"title": "偶题", "content": "老去功名不挂怀，高眠之外只清斋。偶因种竹便多事，风叶扫余还满阶。", "dynasty": "宋代", "author": "徐似道", "instruct": "七言绝句"}
{"title": "诫言", "content": "言之或未行，前哲所不取。方寸虽浩然，因之三缄口。", "dynasty": "唐代", "author": "权德舆", "instruct": "五言绝句"}
{"title": "春秋战国门再吟", "content": "曲突徙薪不谓贤，焦头烂额飨盘筵。时人多是轻先见，不独田家国亦然。", "dynasty": "唐代", "author": "周昙", "instruct": "七言绝句"}
{"title": "齐山", "content": "千里远木笼秋浦，万里澄江浸落晖。醉恨春深输杜牧，满头无菊戴将归。", "dynasty": "宋代", "author": "董俨", "instruct": "七言绝句"}
{"title": "闰七夕", "content": "云骈月双再来游，别有人间一段秋。可是鹊桥重驾处，又添新恨到针楼。", "dynasty": "清代", "author": "鹤算", "instruct": "七言绝句"}
{"title": "稚子", "content": "双双稚子戏柴关，抟土为人半印钱。更过十年那有此，短蓑篷笠种荒田。", "dynasty": "宋代", "author": "利登", "instruct": "七言绝句"}
{"title": "余旧在钱塘，同苏伯固开西湖，今方请越，戏谓伯固，可复来开镜湖耶？伯固有诗，因次韵", "content": "已分江湖送此生，会稽行复得岑成。镜湖席捲八百里，坐啸因君又得名。", "dynasty": "宋代", "author": "苏轼", "instruct": "七言绝句"}
{"title": "石梅", "content": "仙馆高寒地，孤梅石罅生。西湖千万树，何似此株清。", "dynasty": "明代", "author": "李杰", "instruct": "五言绝句"}
{"title": "贾生", "content": "宣室求贤访逐臣，贾生才调更无伦。可怜夜半虚前席，不问苍生问鬼神。", "dynasty": "唐代", "author": "李商隐", "instruct": "七言绝句"}
{"title": "自题", "content": "老宜官冷静，贫赖俸优饶。热月无堆案，寒天不趁朝。傍看应寂寞，自觉甚逍遥。徒对盈尊酒，兼无愁可销。", "dynasty": "唐代", "author": "白居易", "instruct": "五言律诗"}
{"title": "春游", "content": "红杏正当沽酒市，绿杨斜系钓鱼船。春融海宇惟风日，游遍江山自岁年。", "dynasty": "明代", "author": "黄佐", "instruct": "七言绝句"}
{"title": "石灰吟", "content": "千锤万凿出深山，烈火焚烧若等闲。粉骨碎身全不怕，要留清白在人间。", "dynasty": "明代", "author": "于谦", "instruct": "七言绝句"}
{"title": "诗", "content": "吉日简清时。从君出西园。方軐策良马。并驰厉中原。北临清漳水。西看柏杨山。回翔游广囿。逍遥波渚间。", "dynasty": "魏晋", "author": "王粲", "instruct": "五言律诗"}
{"title": "霜月", "content": "初闻征雁已无蝉，百尺楼高水接天。青女素娥俱耐冷，月中霜里斗婵娟。", "dynasty": "唐代", "author": "李商隐", "instruct": "七言绝句"}
{"title": "杂诗", "content": "世俗有险易。时运有盛衰。老氏和其光。蘧瑗贵可怀。", "dynasty": "魏晋", "author": "繁钦", "instruct": "五言绝句"}
{"title": "落梅", "content": "背城花坞得春迟，冻雀衔残尚未知。闻说绿珠殊绝世，我来偏见坠楼时。", "dynasty": "清代", "author": "梅庚", "instruct": "七言绝句"}
{"title": "感怀", "content": "石径松轩亦自由，谩随浮世逐飘流。驽骀路结前程恨，蟋蟀床生半夜秋。掩耳恶闻宫妾语，低颜须向路人羞。虽教小事相催逼，未到青云拟白头。", "dynasty": "唐代", "author": "罗隐", "instruct": "七言律诗"}
{"title": "春日", "content": "残腊渺茫云外日，新春彷佛梦中来。雪霜便觉都无力，只见桃花次第开。", "dynasty": "宋代", "author": "秦观", "instruct": "七言绝句"}
{"title": "同皇甫侍御斋中春望见示之作", "content": "望远思归心易伤，况将衰鬓偶年光。时攀芳树愁花尽，昼掩高斋厌日长。甘比流波辞旧浦，忍看新草遍横塘。因君赠我江枫咏，春思如今未易量。", "dynasty": "唐代", "author": "独孤及", "instruct": "七言律诗"}
{"title": "南楼画阁观方公悦二小诗戏次韵", "content": "重山复水绕深幽，不见高贤独倚楼。手拂壁间留恨句，凌波微步有人愁。", "dynasty": "宋代", "author": "黄庭坚", "instruct": "七言绝句"}
{"title": "春闺", "content": "愁坐兰闺日过迟，卷帘巢燕羡双飞。管弦楼上春应在，杨柳桥边人未归。玉笛岂能留舞态，金河犹自浣戎衣。梨花满院东风急，惆怅无言倚锦机。", "dynasty": "唐代", "author": "罗邺", "instruct": "七言律诗"}
{"title": "九日赐宴琼林苑作", "content": "金明驰道柳参天，投老重来听管弦。饱食太官还惜日，夕阳临水意茫然。", "dynasty": "宋代", "author": "王安石", "instruct": "七言绝句"}
{"title": "一室", "content": "一室他乡远，空林暮景悬。正愁闻塞笛，独立见江船。巴蜀来多病，荆蛮去几年。应同王粲宅，留井岘山前。", "dynasty": "唐代", "author": "杜甫", "instruct": "五言律诗"}
{"title": "屈祠", "content": "不肯迂回入醉乡，乍吞忠梗没沧浪。至今祠畔猿啼月，了了犹疑恨楚王。", "dynasty": "唐代", "author": "汪遵", "instruct": "七言绝句"}
{"title": "自余吟", "content": "身生天地后，心在天地前。天地自我出，自余何足言。", "dynasty": "宋代", "author": "邵雍", "instruct": "五言绝句"}
{"title": "送卢评事东归（一作戴叔伦诗，题云送友人东归）", "content": "万里杨柳色，出关随故人。轻烟覆流水，落日照行尘。积梦江湖阔，忆家兄弟贫。裴回灞亭上，不语共伤春。", "dynasty": "唐代", "author": "方干", "instruct": "五言律诗"}
{"title": "亭台", "content": "雕楹累栋架崔嵬，院宇生烟次第开。为向西窗添月色，岂辞南海取花栽。意将画地成幽沼，势拟驱山近小台。清境渐深官转重，春时长是别人来。", "dynasty": "唐代", "author": "秦韬玉", "instruct": "七言律诗"}
{"title": "赠翁承赞漆林书堂诗", "content": "轺车故国世应稀，昔日书堂二纪归。手植松筠同茂盛，身荣金紫倍光辉。入门邻里喧迎接，列坐儿童见等威。却对芸窗勤苦处，举头全是锦为衣。", "dynasty": "唐代", "author": "萧项", "instruct": "七言律诗"}
{"title": "苕溪", "content": "风掠篷窗雨鬓秋，生涯无岁不扁舟。吟诗本欲相消遣，及到吟成字字愁。", "dynasty": "宋代", "author": "杜耒", "instruct": "七言绝句"}
{"title": "吴儿", "content": "玉貌儿童泪盈把，辫发垂肩行酒斝。将军又去打苏州，出门指使教牵马。", "dynasty": "宋代", "author": "汪元量", "instruct": "七言绝句"}
{"title": "闲坐", "content": "婆娑放鸡犬，嬉戏任儿童。闲坐槐阴下，开襟向晚风。沤麻池水里，晒枣日阳中。人物何相称，居然田舍翁。", "dynasty": "唐代", "author": "白居易", "instruct": "五言律诗"}
{"title": "赵同叔开轩植竹以自娱乐诸公虽为赋诗而未尝", "content": "夜来新月已如霜，倚玉萦风别是香。说与东君须早计，扁舟早晚下潇湘。", "dynasty": "宋代", "author": "吴儆", "instruct": "七言绝句"}
{"title": "君山", "content": "湘中老人读黄老，手援紫藟坐碧草。春至不知湖水深，日暮忘却巴陵道。", "dynasty": "唐代", "author": "贾至", "instruct": "七言绝句"}
{"title": "杂兴", "content": "病养精神过服药，贫知俭约胜营生。皋夔事业今何有，且与心君致太平。", "dynasty": "宋代", "author": "陆游", "instruct": "七言绝句"}
{"title": "升天行", "content": "乘蹻追术士。远之蓬莱山。灵液飞素波。兰桂上参天。玄豹游其下。翔鹍戏其巅。乘风忽登举。彷佛见众仙。", "dynasty": "魏晋", "author": "曹植", "instruct": "五言律诗"}
{"title": "江行留别", "content": "吴楚半秋色，渡江逢苇花。云侵帆影尽，风逼雁行斜。返照开岚翠，寒潮荡浦沙。余将何所往，海峤拟营家。", "dynasty": "唐代", "author": "马戴", "instruct": "五言律诗"}
{"title": "鹦鹉", "content": "色白还应及雪衣，觜红毛绿语仍奇。年年锁在金笼里，何似陇山闲处飞。", "dynasty": "唐代", "author": "来鹏", "instruct": "七言绝句"}
{"title": "春草", "content": "不独满池塘，梦中佳句香。春风有馀力，引上古城墙。", "dynasty": "唐代", "author": "曹松", "instruct": "五言绝句"}
{"title": "偈", "content": "契丹打破波斯寨，夺得宝珠村里卖。十字街头穷乞儿，腰间挂个风流袋。", "dynasty": "宋代", "author": "释心道", "instruct": "七言绝句"}
{"title": "渔具诗。种鱼", "content": "凿池收赪鳞，疏疏置云屿。还同汗漫游，遂以江湖处。如非一神守，潜被蛟龙主。蛟龙若无道，跛鳖亦可御。", "dynasty": "唐代", "author": "陆龟蒙", "instruct": "五言律诗"}
{"title": "有酒失于虔州陆郎中肱以诗谢之", "content": "醉时颠蹶醒时羞，曲糵推人不自由。叵耐一双穷相眼，不堪花卉在前头。", "dynasty": "唐代", "author": "崔橹", "instruct": "七言绝句"}
{"title": "华山", "content": "三峰盘地轴，一水落天绅。造化无遗巧，丹青总失真。", "dynasty": "金朝", "author": "王特起", "instruct": "五言绝句"}
{"title": "八公山", "content": "淮山但有八公名，鸿宝烧金竟不成。身与仙人守都厕，可能鸡犬得长生。", "dynasty": "宋代", "author": "王安石", "instruct": "七言绝句"}
{"title": "桂", "content": "未殖银宫里，宁移玉殿幽。枝生无限月，花满自然秋。侠客条为马，仙人叶作舟。愿君期道术，攀折可淹留。", "dynasty": "唐代", "author": "李峤", "instruct": "五言律诗"}
{"title": "白鹭", "content": "雪然飞下立苍苔，应伴江鸥拒我来。见欲扁舟摇荡去，倩君先作水云媒。", "dynasty": "唐代", "author": "陆龟蒙", "instruct": "七言绝句"}
{"title": "偶作", "content": "薄暮歌钟宴平乐，黎明车骑过宜春。身长六尺饥将死，唯是平原厌次人。", "dynasty": "宋代", "author": "宋祁", "instruct": "七言绝句"}
{"title": "毛诗·柏舟", "content": "身似柏舟无倚着，心非席石可推移。威仪不被忧心乱，始信生民有秉彝。", "dynasty": "宋代", "author": "陈普", "instruct": "七言绝句"}
{"title": "寄净虚上人初至云门（一作刘长聊诗）", "content": "寒踪白云里，法侣自提携。竹径通城下，松门隔水西。方同沃洲去，不似武陵迷。仿佛方知处，高峰是会稽。", "dynasty": "唐代", "author": "皇甫曾", "instruct": "五言律诗"}
{"title": "齐雩祭歌 黄帝 三", "content": "泉流疏已清。原隰甸已平。咸言祚惟亿。敦民保齐京。", "dynasty": "南北朝", "author": "谢朓", "instruct": "五言绝句"}
{"title": "宿淮阴作", "content": "秋灯点点淮阴市，楚客联樯宿淮水。夜深风起鱼鳖腥，韩信祠堂明月里。", "dynasty": "唐代", "author": "陈羽", "instruct": "七言绝句"}
{"title": "杂兴", "content": "迢遥秦陇旧家山，百万貔貅拥节还。读尽一编时自许，西风吹梦玉门关。", "dynasty": "宋代", "author": "张镃", "instruct": "七言绝句"}
{"title": "听琴", "content": "弦中恨起湘山远，指下情多楚峡流。危槛曲终云影曙，高楼风定烛光秋。", "dynasty": "唐代", "author": "苏替", "instruct": "七言绝句"}
{"title": "虚堂", "content": "虚堂寂寂草虫鸣，攲枕难忘是旧情。斜月半轩疏树影，夜深风露更凄清。", "dynasty": "宋代", "author": "寇准", "instruct": "七言绝句"}
{"title": "买花", "content": "风格孤高却后时，夜来律管已灰吹。无端红紫偷先发，未见琼瑶第一枝。", "dynasty": "宋代", "author": "李壁", "instruct": "七言绝句"}
{"title": "对猎", "content": "黄山横骛晓成围，后骑萧萧万弩随。当路豺狼宜一发，不须回首问狐狸。", "dynasty": "宋代", "author": "宋祁", "instruct": "七言绝句"}
{"title": "春愁", "content": "寓思本多伤，逢春恨更长。露沾湘竹泪，花堕越梅妆。睡怯交加梦，闲倾潋滟觞。后庭人不到，斜月上松篁。", "dynasty": "唐代", "author": "韦庄", "instruct": "五言律诗"}
{"title": "酴醿", "content": "来自蚕丛国，香传弱水神。析酲疑破鼻，并艳欲留春。", "dynasty": "宋代", "author": "宋祁", "instruct": "五言绝句"}
{"title": "宫词", "content": "明日銮舆欲向东，守宫金翠带愁红。九门佳气已西去，千里花开一夜风。", "dynasty": "唐代", "author": "章孝标", "instruct": "七言绝句"}
{"title": "春村", "content": "二月村园暖，桑间戴胜飞。农夫舂旧谷，蚕妾捣新衣。牛马因风远，鸡豚过社稀。黄昏林下路，鼓笛赛神归。", "dynasty": "唐代", "author": "白居易", "instruct": "五言律诗"}
{"title": "榴花", "content": "王母庭前亲见栽，张骞偷得下天来。谁家巧妇残针线，一撮生红熨不开。", "dynasty": "宋代", "author": "石延年", "instruct": "七言绝句"}
{"title": "戏登友人吟", "content": "邵尧夫者是何人，岁岁春秋来谒君。车小半年行一转，非如骏马走香尘。", "dynasty": "宋代", "author": "邵雍", "instruct": "七言绝句"}
{"title": "觅梅", "content": "欲寻梅去不禁寒，宜著书签研滴间。闻道南坡开似雪，略分疏影到茶山。", "dynasty": "宋代", "author": "曾几", "instruct": "七言绝句"}
{"title": "晏起", "content": "晚起翻书日欲西，偶然乘兴忘遨嬉。好书自癖非求利，掘冢才须数句诗。", "dynasty": "宋代", "author": "张耒", "instruct": "七言绝句"}
{"title": "口號", "content": "我是蘇州监本獃，與爺上壽獻棺材。宗室元來是皇族，雨下水從屋上來。", "dynasty": "宋代", "author": "范成大", "instruct": "七言绝句"}
{"title": "信笔", "content": "为善得祸吁可悲，颜回短命伯夷饥。何人长号血续泪？天自无心君自痴。", "dynasty": "宋代", "author": "陆游", "instruct": "七言绝句"}
{"title": "望远", "content": "门前通大道，望远上高台。落日人行尽，穷边信不来。还闻战得胜，未见敕招回。却入机中坐，新愁织不开。", "dynasty": "唐代", "author": "杜荀鹤", "instruct": "五言律诗"}
{"title": "相和歌辞。长门怨", "content": "自闭长门经几秋，罗衣湿尽泪还流。一种蛾眉明月夜，南宫歌管北宫愁。", "dynasty": "唐代", "author": "裴交泰", "instruct": "七言绝句"}
{"title": "有感", "content": "国事皆须救未然，汉家高阁漫凌烟。功臣尽遣词人赞，不省沧洲画鲁连。", "dynasty": "唐代", "author": "司空图", "instruct": "七言绝句"}
{"title": "行途赋得四更应诏诗", "content": "四更天欲曙。落月垂关下。深谷暗藏人。欹松横碍马。", "dynasty": "南北朝", "author": "庾信", "instruct": "五言绝句"}
{"title": "五更", "content": "青灯隔幔映悠悠，小雨含烟凝不流。只听蛩声已无梦，五更桐叶强知秋。", "dynasty": "宋代", "author": "王安石", "instruct": "七言绝句"}
{"title": "道室杂题", "content": "早访丹砂上峋嵝，晚提河派泝昆仑。阴符後出君无忽，三百奇文要细论。", "dynasty": "宋代", "author": "陆游", "instruct": "七言绝句"}
{"title": "三月十八日雪中作", "content": "芍药蔷薇语早梅，不知谁是艳阳才。今朝领得春风意，不复饶君雪里开。", "dynasty": "唐代", "author": "温庭筠", "instruct": "七言绝句"}
{"title": "旅怀", "content": "十年京国鬓潇潇，蓟北江南万里遥。家去浔阳犹尚远，莫将音信托寒潮。", "dynasty": "明代", "author": "曾棨", "instruct": "七言绝句"}
{"title": "洛阳河亭奉酬留守群公追送（一作李逸诗）", "content": "离亭饯落晖，腊酒减春衣。岁晚烟霞重，川寒云树微。戎装千里至，旧路十年归。还似汀洲雁，相逢又背飞。", "dynasty": "唐代", "author": "李益", "instruct": "五言律诗"}
{"title": "水蕉", "content": "笼丛旧爱豀边树，路转清风尽日阴。窗下不生分别相，石盆秋水养蕉林。", "dynasty": "宋代", "author": "张镃", "instruct": "七言绝句"}
{"title": "桐庐县作", "content": "钱塘江尽到桐庐，水碧山青画不如。白羽鸟飞严子濑，绿蓑人钓季鹰鱼。潭心倒影时开合，谷口闲云自卷舒。此境只应词客爱，投文空吊木玄虚。", "dynasty": "唐代", "author": "韦庄", "instruct": "七言律诗"}
{"title": "写情", "content": "水纹珍簟思悠悠，千里佳期一夕休。从此无心爱良夜，任他明月下西楼。", "dynasty": "唐代", "author": "李益", "instruct": "七言绝句"}
{"title": "帝幸蜀（乾符岁，一作狄归昌诗）", "content": "马嵬山色翠依依，又见銮舆幸蜀归。泉下阿蛮应有语，这回休更怨杨妃。", "dynasty": "唐代", "author": "罗隐", "instruct": "七言绝句"}
{"title": "杂题", "content": "鸡絮交欢远，琵琶寄恨深。早知胡地冷，永巷亦甘心。", "dynasty": "宋代", "author": "刘克庄", "instruct": "五言绝句"}
{"title": "待燕", "content": "画阁隐斜晖，雕梁燕未归。新雏方待乳，何忍下帘帏。", "dynasty": "清代", "author": "陆懿淑", "instruct": "五言绝句"}
{"title": "将使有诗许移厨双溪次其韵", "content": "莫春天气渐清和，枝上红稀地上多。惟有松筠四时好，风枝雨叶绿婆娑。", "dynasty": "宋代", "author": "王炎", "instruct": "七言绝句"}
{"title": "春宵", "content": "风尖月细春犹浅，酒冷灯昏夜向深。人在西轩愁不寐，十年间事总经心。", "dynasty": "金朝", "author": "王万钟", "instruct": "七言绝句"}
{"title": "庵居", "content": "倒影晴溪蘸碧峰，庵居活计尽从容。懒能著眼看时事，相约梅花住过冬。", "dynasty": "宋代", "author": "史弥宁", "instruct": "七言绝句"}
{"title": "严子重以诗游于名胜间旧矣余晚于江南相遇甚乐…之和", "content": "每值江南日落春，十年诗酒爱逢君。芙蓉湖上吟船倚，翡翠岩前醉马分。只有汀洲连旧业，岂无章疏动遗文。犹怜未卜佳城处，更劚要离冢畔云。", "dynasty": "唐代", "author": "陆龟蒙", "instruct": "七言律诗"}
{"title": "晚晴", "content": "晚晴返照射高栌，不觉烦襟气一苏。欲问明朝天色好，请看空际两浮图。", "dynasty": "宋代", "author": "姜特立", "instruct": "七言绝句"}
{"title": "偈", "content": "羊头车子推明月，没底船儿载晓风。一句顿超情量外，道无南北与西东。", "dynasty": "宋代", "author": "释思彻", "instruct": "七言绝句"}
{"title": "葺舍", "content": "蚁知将雨先移穴，燕护新雏迭守巢。补漏支倾吾可笑，呼奴乘屋更添茅。", "dynasty": "宋代", "author": "陆游", "instruct": "七言绝句"}
{"title": "杂歌谣辞。李夫人歌", "content": "延年不语望三星，莫说夫人上涕零。争奈世间惆怅在，甘泉宫夜看图形。", "dynasty": "唐代", "author": "张祜", "instruct": "七言绝句"}
{"title": "江南", "content": "鳞鳞别浦起微波，泛泛轻舟桃叶歌。斜雪北风何处宿，江南一路酒旗多。", "dynasty": "唐代", "author": "李群玉", "instruct": "七言绝句"}
{"title": "寄远", "content": "前山极远碧云合，清夜一声白雪微。欲寄相思千里月，溪边残照雨霏霏。", "dynasty": "唐代", "author": "杜牧", "instruct": "七言绝句"}
{"title": "舟行即事", "content": "年少髭须雪欲侵，别家三日几般心。朝随贾客忧风色，夜逐渔翁宿苇林。秋水鹭飞红蓼晚，暮山猿叫白云深。重阳酒熟茱萸紫，却向江头倚棹吟。", "dynasty": "唐代", "author": "杜荀鹤", "instruct": "七言律诗"}
{"title": "古意", "content": "碌碌复碌碌，百年双转毂。志士终夜心，良马白日足。俱为不等闲，谁是知音目。眼中两行泪，曾吊三献玉。", "dynasty": "唐代", "author": "贾岛", "instruct": "五言律诗"}
{"title": "陇头流水歌三叠代内作", "content": "下陇磨剪刀，刀涩指爪柔。将刀断割水，那用东西流。", "dynasty": "明代", "author": "徐祯卿", "instruct": "五言绝句"}
{"title": "八骏图", "content": "穆满当年物外程，电腰风脚一何轻。如今纵有骅骝在，不得长鞭不肯行。", "dynasty": "唐代", "author": "罗隐", "instruct": "七言绝句"}
{"title": "二月乐游诗", "content": "二月芳游始，开轩望晓池。绿兰日吐叶，红蕊向盈枝。柳色行将改，君心幸莫移。阳春遽多意，唯愿两人知。", "dynasty": "唐代", "author": "郭震", "instruct": "五言律诗"}
{"title": "歌", "content": "望云际兮有好仇。天路长兮往无由。佩兰蕙兮为谁修。宴婉绝兮我心愁。", "dynasty": "魏晋", "author": "曹植", "instruct": "七言绝句"}
{"title": "樵叟", "content": "樵父貌饥带尘土，自言一生苦寒苦。担头担个赤瓷罂，斜阳独立濛笼坞。", "dynasty": "唐代", "author": "贯休", "instruct": "七言绝句"}
{"title": "奉使江左读同官萧显之西湖行记因题其后", "content": "云烟浓淡费临摹，行记看来即画图。云梦不妨吞八九，笔头滴水了西湖。", "dynasty": "金朝", "author": "王竞", "instruct": "七言绝句"}
{"title": "和静照诗韵", "content": "莫辞迢递供杯茶，香喷云腴映彩霞。两两梦中休说梦，觉来浑是梦中花。", "dynasty": "宋代", "author": "释妙弘", "instruct": "七言绝句"}
{"title": "题竹", "content": "削玉森森幽思清，院家高兴尚分明。卷帘阴薄漏山色，欹枕韵寒宜雨声。斜对酒缸偏觉好，静笼棋局最多情。却惊九陌轮蹄外，独有溪烟数十茎。", "dynasty": "唐代", "author": "秦韬玉", "instruct": "七言律诗"}
{"title": "有感", "content": "千囷未必将军喜，五斗难消令尹愁。若使渊明逢鲁肃，折腰应到脚跟头。", "dynasty": "宋代", "author": "华岳", "instruct": "七言绝句"}
{"title": "惠泉", "content": "一勺清溪自古传，品题宜向竹炉煎。中泠浪得虚名去，珍重人间第二泉。", "dynasty": "清代", "author": "倪璧", "instruct": "七言绝句"}
{"title": "金山", "content": "怪秘阴灵与护持，重丹复碧焕参差。沧江见底应无日，万丈孤根世不知。", "dynasty": "宋代", "author": "王安石", "instruct": "七言绝句"}
{"title": "端砚", "content": "岩石凝清粹，端然绝世珍。清世轻楚玉，色润胜燕珉。", "dynasty": "宋代", "author": "李朴", "instruct": "五言绝句"}
{"title": "缀古诗怀家", "content": "二月已破三月来，蝴蝶忽然满芳草。正是归时君不归，及至君来花又少。", "dynasty": "宋代", "author": "晁补之", "instruct": "七言绝句"}
{"title": "春菊", "content": "莫论园蔬品目卑，花开不减菊幽奇。灿然金色仍堪采，春老恰如秋老时。", "dynasty": "宋代", "author": "史铸", "instruct": "七言绝句"}
{"title": "晚宿", "content": "石濑分流小，霜林间树红。暮桥横隐约，寒锻响丁东。", "dynasty": "宋代", "author": "刘子翚", "instruct": "五言绝句"}
{"title": "闻太素绝食饮水颇甚清羸以诗见招", "content": "曲肱饮水归寒士，服气休粮号道人。顾我非寒亦非道，好来相伴祭身神。", "dynasty": "宋代", "author": "韩维", "instruct": "七言绝句"}
{"title": "桃源", "content": "我到瞿真上升处，山川四望使人愁。紫雪白鹤去不返，唯有桃花溪水流。", "dynasty": "唐代", "author": "李群玉", "instruct": "七言绝句"}
{"title": "山中吟", "content": "日出华山阳，月出庐山岗。巫山云漠漠，雁山烟苍苍。", "dynasty": "宋代", "author": "陈允平", "instruct": "五言绝句"}
{"title": "水村", "content": "紫鸡白凤满秋畦，血色蜻蜓上客衣。野水近门篱落晚，摆头芦苇有船归。", "dynasty": "宋代", "author": "周密", "instruct": "七言绝句"}
{"title": "有感", "content": "软红尘里度韶华，杨柳桥边旧酒家。燕子不归春渐老，东风开尽刺桐花。", "dynasty": "宋代", "author": "陈允平", "instruct": "七言绝句"}
{"title": "幽居", "content": "避地依荒谷，衡茅苟自安。门前山四塞，不用买峰峦。", "dynasty": "宋代", "author": "张嵲", "instruct": "五言绝句"}
{"title": "渔父", "content": "雪后初归塞北鸿，荻芽抽碧软东风。收罢钓丝渡湖去，一枝柔橹月明中。", "dynasty": "清代", "author": "蒋浩", "instruct": "七言绝句"}
{"title": "中秋陪张龙图晏射堂初夕阴酒行顿解喜而成咏", "content": "飞盖共徘徊，西园高宴开。秋云惜明月，留待庾公来。", "dynasty": "宋代", "author": "司马光", "instruct": "五言绝句"}
{"title": "听刘安唱歌", "content": "子夜新声何处传，悲翁更忆太平年。即今法曲无人唱，已逐霓裳飞上天。", "dynasty": "唐代", "author": "顾况", "instruct": "七言绝句"}
{"title": "感昔", "content": "曾从征西十万师，白头回顾只成悲。云深骆谷传烽处，雪密嶓山校猎时。", "dynasty": "宋代", "author": "陆游", "instruct": "七言绝句"}
{"title": "春晚", "content": "阴阴垂柳闭朱门，一曲阑干一断魂。手把青梅春已去，满城风雨怕黄昏。", "dynasty": "宋代", "author": "范成大", "instruct": "七言绝句"}
{"title": "雨夕枕上作", "content": "鬓毛日夜雪霜稠，冉冉年光逝肯留？酒力但资愁作祟，雨声偏与睡为仇。铭旌官职眼前事，史册姓名身後忧。毕竟此生何处是，江湖万里有孤舟。", "dynasty": "宋代", "author": "陆游", "instruct": "七言律诗"}
{"title": "又和", "content": "寒灯芳炉发春红，读到豳诗继匪风。吾道有消还有长，欲将此意写丝桐。", "dynasty": "宋代", "author": "洪咨夔", "instruct": "七言绝句"}
{"title": "元日", "content": "元日甘泉会，衣冠拜冕旒。图书一四海，玉帛万诸侯。", "dynasty": "宋代", "author": "刘旦", "instruct": "五言绝句"}
{"title": "问古", "content": "大底荣枯各自行，兼疑阴骘也难明。无门雪向头中出，得路云从脚下生。深作四溟何浩渺，高为五岳太峥嵘。都来总向人间看，直到皇天可是平。", "dynasty": "唐代", "author": "秦韬玉", "instruct": "七言律诗"}
{"title": "第十三回回前诗", "content": "一步行来错，回头已百年。古今风月鉴，多少泣黄泉。", "dynasty": "清代", "author": "曹雪芹", "instruct": "五言绝句"}
{"title": "闻歌妓唱严郎中诗，因以绝句寄之（严前为郡守）", "content": "已留旧政布中和，又付新词与艳歌。但是人家有遗爱，就中苏小感恩多。", "dynasty": "唐代", "author": "白居易", "instruct": "七言绝句"}
{"title": "井络", "content": "井络天彭一掌中，漫夸天设剑为峰。阵图东聚燕江石，边柝西悬雪岭松。堪叹故君成杜宇，可能先主是真龙。将来为报奸雄辈，莫向金牛访旧踪。", "dynasty": "唐代", "author": "李商隐", "instruct": "七言律诗"}
{"title": "见道边死人（一作刘元济诗。《统签》并入允济诗内）", "content": "凄凉徒见日，冥寞讵知年。魂兮不可问，应为直如弦。", "dynasty": "唐代", "author": "刘允济", "instruct": "五言绝句"}
{"title": "饮水", "content": "玉池漱液自芳鲜，记得当初病渴年。抒井只应供爨用，不须全是凤门泉。", "dynasty": "宋代", "author": "张嵲", "instruct": "七言绝句"}
{"title": "春日三会闲行", "content": "溪上横岗一道斜，成行鸳鹭落平沙。竹篱茅舍林中见，仿佛孤山处士家。", "dynasty": "未知", "author": "苏钦", "instruct": "七言绝句"}
{"title": "夏日林下作", "content": "烦暑莫相煎，森森在眼前。暂来还尽日，独坐只闻蝉。草媚终难死，花飞卒未蔫。秋风舍此去，满箧贮新篇。", "dynasty": "唐代", "author": "齐己", "instruct": "五言律诗"}
{"title": "县君赴兴庆宫朝贺载之奉行册礼，因书即事", "content": "合卺交欢二十年，今朝比翼共朝天。风传漏刻香车度，日照旌旗彩仗鲜。顾我华簪鸣玉珮，看君盛服耀金钿。相期偕老宜家处，鹤发鱼轩更可怜。", "dynasty": "唐代", "author": "权德舆", "instruct": "七言律诗"}
{"title": "杂兴", "content": "短帽轻盈出晚峦，儿童夹道竞来看。老夫何足惊人眼，为有猿猴把钓竿。", "dynasty": "宋代", "author": "高翥", "instruct": "七言绝句"}
{"title": "登禅罔寺望和虞记室诗", "content": "南望南郭门。拱树稍云密。北窗北溱道。重楼雾中出。接树隐高蝉。交枝承落日。光阴不可舍。怀抱何由悉。", "dynasty": "南北朝", "author": "何逊", "instruct": "五言律诗"}
{"title": "寄钱起（一作司空曙诗）", "content": "草长花落树，羸病强寻春。无复少年意，空馀华发新。青原高见水，白社静逢人。寄谢南宫客，轩车不见亲。", "dynasty": "唐代", "author": "耿湋", "instruct": "五言律诗"}
{"title": "偶作", "content": "一杯正发吟哦兴，两盏还生去住愁。何似全家上船去，酒旗多处即淹留。", "dynasty": "唐代", "author": "李郢", "instruct": "七言绝句"}
{"title": "晓边", "content": "晓边花面雨蒙忪，莺避金丸翠竹丛。春半风光自招举，按歌姑洗旋移宫。", "dynasty": "宋代", "author": "张镃", "instruct": "七言绝句"}
{"title": "试墨", "content": "金案冰窗净绝尘，砚寒龙尾縠生纹。澄江清浅汀洲静，忽有苍螭下吐云。", "dynasty": "宋代", "author": "张耒", "instruct": "七言绝句"}
{"title": "洗竹", "content": "脩篁君子性，枝蔓谩相妨。一自删除后，侁侁弟子行。", "dynasty": "宋代", "author": "姜特立", "instruct": "五言绝句"}
{"title": "看雪", "content": "天远正难穷，楼高不堪倚。醉梦入江南，杨花数千里。", "dynasty": "宋代", "author": "严参", "instruct": "五言绝句"}
{"title": "铜仪", "content": "铜仪一夜变葭灰，暖律还吹岭上梅。已喜汉官今再睹，更惊尧历又重开。窗中远岫青如黛，门外长江绿似苔。谁念闭关张仲蔚，满庭春雨长蒿莱。", "dynasty": "唐代", "author": "韦庄", "instruct": "七言律诗"}
{"title": "白雉诗", "content": "启灵篇兮披瑞图。获白雉兮效素乌。嘉祥阜兮集皇都。发皓羽兮奋翘英。容洁朗兮于纯精。彰皇德兮侔周成。永延长兮膺天庆。", "dynasty": "两汉", "author": "班固", "instruct": "七言律诗"}
{"title": "后江行十绝", "content": "拥骑年时忆往来，旧时行处半莓苔。山云勒驾应频笑，又是江南勾当回。", "dynasty": "宋代", "author": "岳珂", "instruct": "七言绝句"}
{"title": "东山", "content": "水绕山围夏木苍，旧时贤相读书堂。窗间远岫供吟遍，来倚阑干半月凉。", "dynasty": "宋代", "author": "丁逢", "instruct": "七言绝句"}
{"title": "句", "content": "天上姮娥遥解意，偏教月向踏歌明。共待山头明月上，照君行棹出长川。", "dynasty": "唐代", "author": "张谔", "instruct": "七言绝句"}
{"title": "入卫作", "content": "淇上风日好，纷纷沿岸多。绿芳幸未歇，泛滥此明波。采蘩忆幽吹，理棹想荆歌。郁然怀君子，浩旷将如何。", "dynasty": "唐代", "author": "沈佺期", "instruct": "五言律诗"}
{"title": "自宁国溪行至宣城，舟人云凡百八十滩", "content": "波惊石险夜喧雷，晓泊旗亭笑眼开。休问行人缘底瘦，适从百八十滩来。", "dynasty": "宋代", "author": "范成大", "instruct": "七言绝句"}
{"title": "农谣", "content": "问舍求田计未成，一蓑锄月每含情。春山树暖莺相觅，晓陇雨晴人独耕。", "dynasty": "宋代", "author": "方岳", "instruct": "七言绝句"}
{"title": "丁巳年仲冬月江上作", "content": "南来驱马渡江濆，消息前年此月闻。唯是贾生先恸哭，不堪天意重阴云。", "dynasty": "唐代", "author": "张祜", "instruct": "七言绝句"}
{"title": "子规", "content": "月落空山闻数声，此时孤馆酒初醒。投人语若似伊泪，口畔血流应始听。", "dynasty": "唐代", "author": "来鹄", "instruct": "七言绝句"}
{"title": "秋夜", "content": "雨过虚堂睡未成，挑镫閒坐夜凄清。草间蛩语林间叶，底事秋来尽不平。", "dynasty": "清代", "author": "孙荪意", "instruct": "七言绝句"}
{"title": "咏帐诗", "content": "甲帐垂和璧。螭云张桂宫。隋珠既吐曜。翠被复含风。", "dynasty": "南北朝", "author": "沈约", "instruct": "五言绝句"}
{"title": "自赞", "content": "儒衣僧帽道人鞋，到处青山骨可埋。还忆少年豪侠兴，五陵裘马洛阳街。", "dynasty": "明代", "author": "顾德辉", "instruct": "七言绝句"}
{"title": "诵经", "content": "盥手焚香散篆烟，解冤释劫诵诸天。尘缘久与飞灰尽，惟有冰心一片坚。", "dynasty": "清代", "author": "陆蕙芬", "instruct": "七言绝句"}
{"title": "玉岩", "content": "翠屏青紫互高低，清净仙人薜荔衣。正好观心坐岩下，忘归却是不忘归。", "dynasty": "宋代", "author": "陈宗礼", "instruct": "七言绝句"}
{"title": "西湖独行", "content": "画桥朱阁水东西，柳带花梢耸复低。欲上扁舟还借问，此中时有晋人迷。", "dynasty": "宋代", "author": "刘攽", "instruct": "七言绝句"}
{"title": "己亥杂诗 其三○四", "content": "图籍移从肺腑家，而翁本学段金沙。丹黄字字皆珍重，为裹青毡载一车。", "dynasty": "清代", "author": "龚自珍", "instruct": "七言绝句"}
{"title": "十二侵", "content": "琼花散丹石，掩映临江阴。谁知枯落后，更有白云深。", "dynasty": "明代", "author": "释函是", "instruct": "五言绝句"}
{"title": "府尹王宣徽席上作", "content": "纷纷又过一年春，牢落情怀酒漫醇。满眼暄妍都去尽，樽前唯忆旧交亲。", "dynasty": "宋代", "author": "邵雍", "instruct": "七言绝句"}
{"title": "喜裴涛使君携诗见访，醉中戏赠", "content": "忽闻扣户醉吟声，不觉停杯倒屣迎。共放诗狂同酒癖，与君别是一亲情。", "dynasty": "唐代", "author": "白居易", "instruct": "七言绝句"}
{"title": "杂画", "content": "雪藕霜梨冰齿寒，翠瓜和露出秋盘。多情更谢西园笋，并作山斋一味酸。", "dynasty": "明代", "author": "李东阳", "instruct": "七言绝句"}
{"title": "故林偶作", "content": "朗吟无一事，孤坐瀔江濆。媚世非吾道，良图有白云。蠹鱼开卷落，啄木隔花闻。唯寄壶中客，金丹许共分。", "dynasty": "唐代", "author": "贯休", "instruct": "五言律诗"}
{"title": "绝句", "content": "去国投兹土，编茅隐旧踪。年年秋水上，独对数株松。", "dynasty": "唐代", "author": "吴公", "instruct": "五言绝句"}
{"title": "幽栖", "content": "野人自爱幽栖所，近对长松远是山。尽日望云心不系，有时看月夜方闲。壶中天地乾坤外，梦里身名旦暮间。辽海若思千岁鹤，且留城市会飞还。", "dynasty": "唐代", "author": "元稹", "instruct": "七言律诗"}
{"title": "纨扇", "content": "树头风露咽玄蝉，锦褥新张竹簟捐。纨扇团团霜雪色，好藏箧笥待明年。", "dynasty": "元代", "author": "刘基", "instruct": "七言绝句"}
{"title": "看雪", "content": "松亚竹珊珊，心知万井欢。山明迷旧径，溪满涨新澜。客醉瑶台曙，兵防玉塞寒。红楼知有酒，谁肯学袁安。", "dynasty": "唐代", "author": "许浑", "instruct": "五言律诗"}
{"title": "淳安", "content": "篙师叫怒破涛泷，水石如钟自击撞。欲识人间奇险处，但从歙浦过桐江。", "dynasty": "宋代", "author": "范成大", "instruct": "七言绝句"}
{"title": "细雨", "content": "帷飘白玉堂，簟卷碧牙床。楚女当时意，萧萧发彩凉。", "dynasty": "唐代", "author": "李商隐", "instruct": "五言绝句"}
{"title": "寄僧", "content": "柳拂池光一点清，紫方袍袖杖藜行。偶传新句来中禁，谁把闲书寄上卿。锡倚山根重藓破，棋敲石面碎云生。应怜正视淮王诏，不识东林物外情。", "dynasty": "唐代", "author": "吴融", "instruct": "七言律诗"}
{"title": "梅花", "content": "南山如佳人，迥立未可亲。而况得道者，其间梅子真。", "dynasty": "宋代", "author": "赵彦端", "instruct": "五言绝句"}
{"title": "蝶", "content": "汉王刀笔精，写尔逼天生。舞巧何妨急，飞高所恨轻。野田黄雀虑，山馆主人情。此物那堪作，庄周梦不成。", "dynasty": "唐代", "author": "罗隐", "instruct": "五言律诗"}
{"title": "闻行简恩赐章服，喜成长句寄之", "content": "吾年五十加朝散，尔亦今年赐服章。齿发恰同知命岁，官衔俱是客曹郎。荣传锦帐花联萼，彩动绫袍雁趁行。大抵著绯宜老大，莫嫌秋鬓数茎霜。", "dynasty": "唐代", "author": "白居易", "instruct": "七言律诗"}
{"title": "春咏", "content": "春来还似去年时，手把花枝唱竹枝。狂瘦未曾餐有味，不缘中酒却缘诗。", "dynasty": "唐代", "author": "薛能", "instruct": "七言绝句"}
{"title": "酬周开祖示长调见索诗集", "content": "辩玉当看破石诗，泥沙有实即山辉。都廛往往无真璞，误使人凭鼠腊归。", "dynasty": "宋代", "author": "张先", "instruct": "七言绝句"}
{"title": "秋虫", "content": "切切暗窗下，喓喓深草里。秋天思妇心，雨夜愁人耳。", "dynasty": "唐代", "author": "白居易", "instruct": "五言绝句"}
{"title": "莺", "content": "暖辞云谷背残阳，飞下东风翅渐长。却笑金笼是羁绊，岂知瑶草正芬芳。晓逢溪雨投红树，晚啭宫楼泣旧妆。何事离人不堪听，灞桥斜日袅垂杨。", "dynasty": "唐代", "author": "罗邺", "instruct": "七言律诗"}
{"title": "贾天锡惠宝薰乞诗多以兵卫森画戟燕寝凝清香", "content": "石蜜化螺甲，榠樝煮水沈。博山孤烟起，对此作森森。", "dynasty": "宋代", "author": "黄庭坚", "instruct": "五言绝句"}
{"title": "夏日过青龙寺谒操禅师（与裴迪同作）", "content": "龙钟一老翁，徐步谒禅宫。欲问义心义，遥知空病空。山河天眼里，世界法身中。莫怪销炎热，能生大地风。", "dynasty": "唐代", "author": "王维", "instruct": "五言律诗"}
{"title": "边将", "content": "马上乘秋欲建勋，飞狐夜斗出师频。若无紫塞烟尘事，谁识青楼歌舞人。战骨沙中金镞在，贺筵花畔玉盘新。由来边卒皆如此，只是君门合杀身。", "dynasty": "唐代", "author": "罗邺", "instruct": "七言律诗"}
{"title": "题福严寺行者堂", "content": "挥毫高山巅，馀墨走龙蛇。请收今夜雨，为汝洗袈裟。", "dynasty": "宋代", "author": "张孝祥", "instruct": "五言绝句"}
{"title": "又次韵宋茂叔送行五绝兼谢修叔", "content": "送我归舟水一篙，更携佳语赆吾曹。暮云真作江东去，不复沅湘诵楚骚。", "dynasty": "宋代", "author": "赵蕃", "instruct": "七言绝句"}
{"title": "鸳鸯湖棹歌　之五十七", "content": "漏泽寺西估客多，楼前官道后官河。正值喧阗日中市，杨花小伎抱筝过。", "dynasty": "清代", "author": "朱彝尊", "instruct": "七言绝句"}
{"title": "梦中作", "content": "野鹤翩仙啄粒微，碧桃缥缈著花稀。海山又见春风到，丹灶苔封人未归。", "dynasty": "宋代", "author": "陆游", "instruct": "七言绝句"}
{"title": "感怀（一作感情，以下一本俱作于邺诗）", "content": "东风吹草色，空使客蹉跎。不设太平险，更应游子多。几伤行处泪，一曲醉中歌。尽向青门外，东随渭水波。", "dynasty": "唐代", "author": "于武陵", "instruct": "五言律诗"}
{"title": "春归", "content": "草满闲塘絮满溪，万株烟柳一鹃啼。开帘恰见春归处，花片东流日景西。", "dynasty": "宋代", "author": "周密", "instruct": "七言绝句"}
{"title": "感事（一作于濆诗，题云对花）", "content": "花开蝶满枝，花谢蝶还稀。惟有旧巢燕，主人贫亦归。", "dynasty": "唐代", "author": "武瓘", "instruct": "五言绝句"}
{"title": "杂感", "content": "一杯浊酒即醺然，自笑闲愁七十年。今日出门天地别，此身如在结绳前。", "dynasty": "宋代", "author": "陆游", "instruct": "七言绝句"}
{"title": "郊居作", "content": "碧树浓阴护短垣，苍江春暖渚凫喧。买鱼试唤鸣榔艇，寻鹤因行隔垄村。生理何凭文是业，世情纵遣酒盈樽。相逢谓我迂疏甚，欲辨还憎恐失言。", "dynasty": "唐代", "author": "殷尧藩", "instruct": "七言律诗"}
{"title": "晚兴", "content": "一声天边断雁哀，数蕊篱外蚤梅开。幽人耐冷倚门久，送月堕湖归去来。", "dynasty": "宋代", "author": "陆游", "instruct": "七言绝句"}
{"title": "夜深吟", "content": "叩几悲砍涕满襟，圣贤千古我如今。冻琴弦断灯青晕，谁会男儿半夜心。", "dynasty": "宋代", "author": "王令", "instruct": "七言绝句"}
{"title": "小池", "content": "泉眼无声惜细流，树阴照水爱晴柔。小荷才露尖尖角，早有蜻蜓立上头。", "dynasty": "宋代", "author": "杨万里", "instruct": "七言绝句"}
{"title": "云游", "content": "走遍天涯地角来，流沙弱水接蓬莱。风轮空坐观浮世，明镜亭亭不用台。", "dynasty": "宋代", "author": "阳枋", "instruct": "七言绝句"}
{"title": "赠徐干诗", "content": "猥蒙惠咳吐。贶以雅颂声。高义厉青云。灼灼有表经。", "dynasty": "魏晋", "author": "刘桢", "instruct": "五言绝句"}
{"title": "诗扇", "content": "短篷烟里冷萧萧，两岸梅花各见招。吹散前村一杯酒，满江风雨不相饶。", "dynasty": "宋代", "author": "晁公武", "instruct": "七言绝句"}
{"title": "西昌倪氏有山谷书杜陵山水图障歌作江山堂堂", "content": "杜二已无黄九去，长歌大字落江山。百年风物今何似，春水晚烟飞白鹇。", "dynasty": "宋代", "author": "文天祥", "instruct": "七言绝句"}
{"title": "自哂", "content": "宽博麻衣折角巾，疏慵不似少年身。白云半枕山中午，犹梦乘槎去问津。", "dynasty": "宋代", "author": "陈普", "instruct": "七言绝句"}
{"title": "烟", "content": "瑞气凌青阁，空濛上翠微。迥浮双阙路，遥拂九仙衣。桑柘迎寒色，松篁暗晚晖。还当紫霄上，时接彩鸾飞。", "dynasty": "唐代", "author": "李峤", "instruct": "五言律诗"}
{"title": "暮春", "content": "一年清景渐阑珊，花落东风满地斑。啼鸟也知春已去，绿杨枝上语绵蛮。", "dynasty": "明代", "author": "王政", "instruct": "七言绝句"}
{"title": "秋夕", "content": "春恨复秋悲，秋悲难到时。每逢明月夜，长起故山思。巷僻行吟远，蛩多独卧迟。溪僧与樵客，动别十年期。", "dynasty": "唐代", "author": "张乔", "instruct": "五言律诗"}
{"title": "离家后作", "content": "世上无媒似我希，一身惟有影相随。出门便作焚舟计，生不成名死不归。", "dynasty": "唐代", "author": "雍陶", "instruct": "七言绝句"}
{"title": "留别", "content": "萧郎不顾凤楼人，云涩回车泪脸新。愁想蓬瀛归去路，难窥旧苑碧桃春。", "dynasty": "唐代", "author": "上元夫人", "instruct": "七言绝句"}
{"title": "除夜", "content": "灯前清泪落衣间，守岁分为客是闲。老母今春年七十，寿觞争忍对慈颜。", "dynasty": "宋代", "author": "穆修", "instruct": "七言绝句"}
{"title": "临终诗", "content": "生在阳间有散场，死归地府也何妨。阳间地府俱相似，只当漂流在异乡。", "dynasty": "明代", "author": "唐寅", "instruct": "七言绝句"}
{"title": "仰首座求钝庵诗", "content": "钝庵来问钝何如，真个能参钝也无？掘井及泉那用巧，磨砖作镜未为愚。先师钵袋当传後，上座蒲团莫负渠。我亦年来念休歇，约君同作钝工夫。", "dynasty": "宋代", "author": "陆游", "instruct": "七言律诗"}
{"title": "元日", "content": "摧颓那觉是华年，城郭衣冠竞彩鲜。寒雨连天无事出，卧听檐溜似山泉。", "dynasty": "宋代", "author": "张嵲", "instruct": "七言绝句"}
{"title": "莲", "content": "数柄疏荷出小池，幽香深谢好风吹。晓来秋气凝清露，似学湘妃怨九嶷。", "dynasty": "宋代", "author": "寇准", "instruct": "七言绝句"}
{"title": "江上", "content": "小雨才收日渐斜，酒旗插处两三家。江头妆点秋来景，半是芦花半蓼花。", "dynasty": "宋代", "author": "俞桂", "instruct": "七言绝句"}
{"title": "初冬杂题", "content": "荒郊寒雨晚凄凄，四壁穿颓旋补泥。物我元须各安稳，自苫牛屋织鸡栖。", "dynasty": "宋代", "author": "陆游", "instruct": "七言绝句"}
{"title": "邵平", "content": "天下纷纷未一家，贩缯屠狗尚雄夸。东陵岂是无能者，独傍青门手种瓜。", "dynasty": "宋代", "author": "王安石", "instruct": "七言绝句"}
{"title": "和袭美送孙发百篇游天台", "content": "直应天授与诗情，百咏唯消一日成。去把彩毫挥下国，归参黄绶别春卿。闲窥碧落怀烟雾，暂向金庭隐姓名。珍重兴公徒有赋，石梁深处是君行。", "dynasty": "唐代", "author": "陆龟蒙", "instruct": "七言律诗"}
{"title": "上巳寄孟中丞（一作鲍溶诗）", "content": "世间禊事风流处，镜里云山若画屏。今日会稽王内史，好将宾客醉兰亭。", "dynasty": "唐代", "author": "鲍防", "instruct": "七言绝句"}
{"title": "堠子", "content": "终日路岐旁，前程亦可量。未能惭面黑，只是恨头方。雅旨逾千里，高文近两行。君知不识字，第一莫形相。", "dynasty": "唐代", "author": "罗隐", "instruct": "五言律诗"}
{"title": "秋霁", "content": "清秋初过雨，湿叶闪晴晖。数册文书静，一庭人事稀。", "dynasty": "宋代", "author": "姜特立", "instruct": "五言绝句"}
{"title": "杜鹃", "content": "猛为春归苦口嘶，桐花满地绿荫齐。自从康节先生后，孤汝天津故意啼。", "dynasty": "未知", "author": "张衡", "instruct": "七言绝句"}
{"title": "咏钱", "content": "多蓄多藏岂足论，有谁还议济王孙。能于祸处翻为福，解向雠家买得恩。几怪邓通难免饿，须知夷甫不曾言。朝争暮竞归何处，尽入权门与幸门。", "dynasty": "唐代", "author": "徐夤", "instruct": "七言律诗"}
{"title": "烟村", "content": "隐隐烟村闻犬吠，欲寻寻不见人家。只於桥断溪回处，流出碧桃三数花。", "dynasty": "宋代", "author": "叶绍翁", "instruct": "七言绝句"}
{"title": "偶题", "content": "花事匆匆一饷空，清和池馆转薰风。绿阴似欲专清夏，不许林间见落红。", "dynasty": "宋代", "author": "姜特立", "instruct": "七言绝句"}
{"title": "苦热", "content": "松桂枝不动，阳乌飞半天。稻麻须结实，沙石欲生烟。毒气仍干扇，高枝不立蝉。旧山多积雪，归去是何年。", "dynasty": "唐代", "author": "贯休", "instruct": "五言律诗"}
{"title": "月到梧桐上吟", "content": "月到梧桐上，风来杨柳边。院深人复静，此景共谁言。", "dynasty": "宋代", "author": "邵雍", "instruct": "五言绝句"}
{"title": "傅靳溪山行", "content": "信美山中采蕨薇，麦田惊起野鸡飞。东风似遣知春晚，乱洒桃花上客衣。", "dynasty": "清代", "author": "彭淑", "instruct": "七言绝句"}
{"title": "偶书", "content": "十年献纳侍彤墀，鸿渐閒思见羽仪。先哲所焚惟疏草，不留谠论后人知。", "dynasty": "明代", "author": "黄重", "instruct": "七言绝句"}
{"title": "东归", "content": "日日唯忧行役迟，东归可是有家归。都缘桂玉无门住，不算山川去路危。秦树梦愁黄鸟啭，吴江钓忆锦鳞肥。桃夭李艳清明近，惆怅当年意尽违。", "dynasty": "唐代", "author": "罗邺", "instruct": "七言律诗"}
{"title": "树间", "content": "岑寂双甘树，婆娑一院香。交柯低几杖，垂实碍衣裳。满岁如松碧，同时待菊黄。几回沾叶露，乘月坐胡床。", "dynasty": "唐代", "author": "杜甫", "instruct": "五言律诗"}
{"title": "寻诗", "content": "蹇驴踏雪灞桥春，画出茅茨野水滨。才见梅花诗便好，梅花却是定诗人。", "dynasty": "宋代", "author": "方岳", "instruct": "七言绝句"}
{"title": "相和歌辞。王昭君", "content": "毛延寿画欲通神，忍为黄金不为人。马上琵琶行万里，汉宫长有隔生春。", "dynasty": "唐代", "author": "李商隐", "instruct": "七言绝句"}
{"title": "晚夏闻蝉寄广文（一作郎士元诗）", "content": "昨日莺啭声，今朝蝉忽鸣。朱颜向华发，定是几年程。故国白云远，闲居青草生。因垂数行泪，书报十年兄。", "dynasty": "唐代", "author": "李端", "instruct": "五言律诗"}
{"title": "山中", "content": "荆溪白石出，天寒红叶稀。山路元无雨，空翠湿人衣。", "dynasty": "唐代", "author": "王维", "instruct": "五言绝句"}
{"title": "得京中亲友书，讶久无音耗，以诗代谢", "content": "退闲何事不忘机，况限溪云静掩扉。马颊浪高鱼去少，鸡鸣关险雁来稀。无才敢更期连茹，有意兼思学采薇。珍重故人知我者，九霄休复寄音徽。", "dynasty": "唐代", "author": "吴融", "instruct": "七言律诗"}
{"title": "羲和", "content": "断梗枯茎付野蒿，冷风凉雨剥征袍。羲和只在嵎夷宿，自是金乌未发毛。", "dynasty": "元代", "author": "刘基", "instruct": "七言绝句"}
{"title": "绝句", "content": "自公退食入僧定，心与香字俱寒灰。小儿了不解人意，正用此时持事来。", "dynasty": "宋代", "author": "曾几", "instruct": "七言绝句"}
{"title": "有感", "content": "灯影看须黑，墙阴惜草青。岁阑悲物我，同是冒霜萤。", "dynasty": "唐代", "author": "司空图", "instruct": "五言绝句"}
{"title": "鹭鸶", "content": "闲立春塘烟淡淡，静眠寒苇雨飕飕。渔翁归后汀沙晚，飞下滩头更自由。", "dynasty": "唐代", "author": "郑谷", "instruct": "七言绝句"}
{"title": "春日", "content": "朝来弄日花头密，暗里窥春柳眼多。任是老人情意薄，个般时节奈愁何。", "dynasty": "宋代", "author": "郑刚中", "instruct": "七言绝句"}
{"title": "寄书", "content": "岁月逡巡笑故吾，人生南北隔江湖。楼头约取衡阳雁，寄得一行书信无。", "dynasty": "宋代", "author": "俞桂", "instruct": "七言绝句"}
{"title": "晏起", "content": "尔来中酒起常迟，卧看南山改旧诗。开户日高春寂寂，数声啼鸟上花枝。", "dynasty": "唐代", "author": "韦庄", "instruct": "七言绝句"}
{"title": "广陵", "content": "广陵城中饶花光，广陵城外花为墙。高楼重重宿云雨，野水滟滟飞鸳鸯。", "dynasty": "唐代", "author": "赵嘏", "instruct": "七言绝句"}
{"title": "初寒", "content": "露冷天寒欲陨霜，夜眠辗转怯更长。衰翁枕上閒寻句，风入家林月到床。", "dynasty": "宋代", "author": "姜特立", "instruct": "七言绝句"}
{"title": "和裴司空以诗请刑部白侍郎双鹤", "content": "皎皎仙家鹤，远留闲宅中。徘徊幽树月，嘹唳小亭风。丞相西园好，池塘野水通。欲将来放此，赏望与宾同。", "dynasty": "唐代", "author": "张籍", "instruct": "五言律诗"}
{"title": "与张焘太博行忻代间因话江山作", "content": "数年风土塞门行，说着江山意暂清。求取罢兵南国去，满楼苍翠是平生。", "dynasty": "宋代", "author": "范仲淹", "instruct": "七言绝句"}
{"title": "绝句", "content": "春风一曲花十八，拼得百醉玉东西。露叶烟丛见红药，犹似舞馀和汗啼。", "dynasty": "宋代", "author": "黄庭坚", "instruct": "七言绝句"}
{"title": "蜡烛", "content": "仙漏迟迟出建章，宫帘不动透清光。金闱露白新裁诏，画阁春红正试妆。泪滴杯盘何所恨，烬飘兰麝暗和香。多情更有分明处，照得歌尘下燕梁。", "dynasty": "唐代", "author": "郑谷", "instruct": "七言律诗"}
{"title": "润屋", "content": "润屋丰家莫妄求，眼看多是与身雠。百禽罗得皆黄口，四皓山居始白头。玉烁火光争肯变，草芳崎岸不曾秋。朱门粉署何由到，空寄新诗谢列侯。", "dynasty": "唐代", "author": "徐夤", "instruct": "七言律诗"}
{"title": "凉州郊外游望（时为节度判官，在凉州作）", "content": "野老才三户，边村少四邻。婆娑依里社，箫鼓赛田神。洒酒浇刍狗，焚香拜木人。女巫纷屡舞，罗袜自生尘。", "dynasty": "唐代", "author": "王维", "instruct": "五言律诗"}
{"title": "五美吟·红拂", "content": "长揖雄谈态自殊，美人巨眼识穷途。尸居余气杨公幕，岂得羁縻女丈夫？", "dynasty": "清代", "author": "曹雪芹", "instruct": "七言绝句"}
{"title": "感愤", "content": "今皇神武是周宣，谁赋南征北伐篇？四海一家天历数，两河百郡宋山川。诸公尚守和亲策，志士虚捐少壮年！京洛雪消春又动，永昌陵上草芊芊。", "dynasty": "宋代", "author": "陆游", "instruct": "七言律诗"}
{"title": "送人", "content": "惆怅人间万事违，两人同去一人归。生憎平望亭前水，忍照鸳鸯相背飞。", "dynasty": "唐代", "author": "徐月英", "instruct": "七言绝句"}
{"title": "水边", "content": "翠藤萦树夕花明，无数圆荷帖乱萍。酒力半销来照影，晚风轻澹鹤梳翎。", "dynasty": "宋代", "author": "张镃", "instruct": "七言绝句"}
{"title": "江行第八十八", "content": "连山暗烽燧，川谷血横流。挥泪临大江，上有行云愁。", "dynasty": "宋代", "author": "文天祥", "instruct": "五言绝句"}
{"title": "彩花", "content": "清寒带雪未成春，可得芳菲早向人。须遣艳阳归掌握，故教桃李及芳辰。", "dynasty": "宋代", "author": "张耒", "instruct": "七言绝句"}
{"title": "梅花", "content": "墙角数枝梅，凌寒独自开。遥知不是雪，为有暗香来。", "dynasty": "宋代", "author": "王安石", "instruct": "五言绝句"}
{"title": "素梅 二一", "content": "春风一笑玉无垠，云散空窗见月痕。半夜鹤归诗思好，清香吹满水南轩。", "dynasty": "元代", "author": "王冕", "instruct": "七言绝句"}
{"title": "寓目", "content": "一县葡萄熟，秋山苜蓿多。关云常带雨，塞水不成河。羌女轻烽燧，胡儿制骆驼。自伤迟暮眼，丧乱饱经过。", "dynasty": "唐代", "author": "杜甫", "instruct": "五言律诗"}
{"title": "九日", "content": "淡云微雨过重阳，陶令东篱菊正芳。无客携壶还自酌，坐看归雁入苍茫。", "dynasty": "清代", "author": "常纪", "instruct": "七言绝句"}
{"title": "感兴", "content": "看书已怪短檠灯，觅句犹锵涧水声。诗瘦近来惟有骨，可怜辛苦为虚名。", "dynasty": "宋代", "author": "杨万里", "instruct": "七言绝句"}
{"title": "遣怀", "content": "秋风策策冷吹衣，谢病经年昼掩扉。绝世本来希独立，刺天不复计群飞。细思万古名何用，太息九原谁与归？葬近要离非素意，富春滩畔有苔矶。", "dynasty": "宋代", "author": "陆游", "instruct": "七言律诗"}
{"title": "移松", "content": "移种青松数寸苗，俯看微小识孤标。他年夭矫擎寒重，莫引閒藤上碧霄。", "dynasty": "宋代", "author": "柴随亨", "instruct": "七言绝句"}
{"title": "凉思", "content": "客去波平槛，蝉休露满枝。永怀当此节，倚立自移时。北斗兼春远，南陵寓使迟。天涯占梦数，疑误有新知。", "dynasty": "唐代", "author": "李商隐", "instruct": "五言律诗"}
{"title": "因六祖举太和山语而成颂贵此话大行", "content": "峨眉山中老，千颂自成集。持问太和山，鹘臭当风立。", "dynasty": "宋代", "author": "黄庭坚", "instruct": "五言绝句"}
{"title": "小溪", "content": "小溪流水碧如油，终日忘机羡白鸥。两岸桃花春色里，可能容个钓鱼舟。", "dynasty": "元代", "author": "刘秉忠", "instruct": "七言绝句"}
{"title": "茶庵", "content": "道人宴坐碧山阿，，啄木敲门拟客过。吾境本无妖魅事，日长翻有睡为魔。", "dynasty": "宋代", "author": "逍遥子", "instruct": "七言绝句"}
{"title": "不出", "content": "檐前新叶覆残花，席上馀杯对早茶。好是老身销日处，谁能骑马傍人家。", "dynasty": "唐代", "author": "白居易", "instruct": "七言绝句"}
{"title": "阻风", "content": "平生情趣羡渔师，此日烟江惬所思。肥鳜香粳小艛艓，断肠滋味阻风时。", "dynasty": "唐代", "author": "韩偓", "instruct": "七言绝句"}
{"title": "春山行", "content": "重叠太古色，濛濛花雨时。好峰行恐尽，流水语相随。黑壤生红黍，黄猿领白儿。因思石桥月，曾与故人期。", "dynasty": "唐代", "author": "贯休", "instruct": "五言律诗"}
{"title": "闭门", "content": "外事休关念，灰心独闭门。无人来问我，白日又黄昏。灯集飞蛾影，窗销迸雪痕。中心自明了，一句祖师言。", "dynasty": "唐代", "author": "齐己", "instruct": "五言律诗"}
{"title": "幽恨诗", "content": "卜得上峡日，秋江风浪多。巴陵一夜雨，肠断木兰歌。", "dynasty": "唐代", "author": "安邑坊女", "instruct": "五言绝句"}
{"title": "烟", "content": "瑞气凌青閤，空濛上翠微。迥浮双阙路，遥拂九仙衣。桑柘迎寒色，松篁暗晚晖。还当紫霄上，时接彩鸾飞。", "dynasty": "唐代", "author": "李峤", "instruct": "五言律诗"}
{"title": "威呼", "content": "居然刳木可为舟，小艇浑如一叶浮。行到中流回首望，四围波浪拍轻鸥。", "dynasty": "清代", "author": "景廉", "instruct": "七言绝句"}
{"title": "七月一日晓入太行山", "content": "一夕绕山秋，香露溘蒙菉。新桥倚云阪，候虫嘶露朴。洛南今已远，越衾谁为熟。石气何凄凄，老莎如短镞。", "dynasty": "唐代", "author": "李贺", "instruct": "五言律诗"}
{"title": "菊", "content": "日日池边载酒行，黄昏犹自绕黄英。重阳过后频来此，甚觉多情胜薄情。", "dynasty": "唐代", "author": "郑谷", "instruct": "七言绝句"}
{"title": "不见", "content": "不见乡园又十年，白云红树意茫然。南华峰外斜阳路，谁看黄牛抱犊眠。", "dynasty": "清代", "author": "黄爵滋", "instruct": "七言绝句"}
{"title": "赵侯保民惠政纪实诗 纪杜绝草窃九", "content": "盗猪何足挠官刑，却恐因兹草寇萌。押向市心搥去手，金场窑卒敢纵横。", "dynasty": "宋代", "author": "邵君美", "instruct": "七言绝句"}
{"title": "咏梅杂诗", "content": "不是梅花契分深，与谁共话岁寒心。隔溪竹外无人见，自有香来不用寻。", "dynasty": "宋代", "author": "张道洽", "instruct": "七言绝句"}
{"title": "楚吟", "content": "山上离宫宫上楼，楼前宫畔暮江流。楚天长短黄昏雨，宋玉无愁亦自愁。", "dynasty": "唐代", "author": "李商隐", "instruct": "七言绝句"}
{"title": "为顾彦先作诗", "content": "肃肃素秋节。湛湛浓露凝。太阳夙夜降。少阴忽已升。", "dynasty": "魏晋", "author": "陆机", "instruct": "五言绝句"}
{"title": "采莲", "content": "隔烟花草远濛濛，恨个来时路不同。正是停桡相遇处，鸳鸯飞去急流中。", "dynasty": "唐代", "author": "朱庆馀", "instruct": "七言绝句"}
{"title": "对竹", "content": "嵚岑何处峰，来伴萧疏竹。悠然方丈间，寄此千里目。", "dynasty": "宋代", "author": "仲并", "instruct": "五言绝句"}
{"title": "春日东山正堂作", "content": "身闲赢得出，天气渐暄和。蜀马登山稳，南朝古寺多。早花微弄色，新酒欲生波。从此唯行乐，闲愁奈我何。", "dynasty": "唐代", "author": "李建勋", "instruct": "五言律诗"}
{"title": "田妇", "content": "谁家少妇着青裙，低笠随夫笑语耘。多少深宫閒白昼，烟花涂抹几如君。", "dynasty": "明代", "author": "冯椿", "instruct": "七言绝句"}
{"title": "天马歌", "content": "太一贡兮天马下。沾赤汗兮沫流赭。骋容与兮跇万里。今安匹兮龙为友。", "dynasty": "两汉", "author": "刘彻", "instruct": "七言绝句"}
{"title": "杏花", "content": "活色生香第一流，手中移得近青楼。谁知艳性终相负，乱向春风笑不休。", "dynasty": "唐代", "author": "薛能", "instruct": "七言绝句"}
{"title": "秋夕", "content": "银烛秋光冷画屏，轻罗小扇扑流萤。天阶夜色凉如水，卧看牵牛织女星。", "dynasty": "唐代", "author": "杜牧", "instruct": "七言绝句"}
{"title": "春鸠", "content": "村南微雨新，平绿净无尘。散睡桑条暖，闲鸣屋脊春。远闻和晓梦，相应在诸邻。行乐花时节，追飞见亦频。", "dynasty": "唐代", "author": "温宪", "instruct": "五言律诗"}
{"title": "绝句", "content": "向晚闲行步夕阳，归来松迳已昏黄。隔林风度钟声细，认得庵中炷夜香。", "dynasty": "宋代", "author": "冯坦", "instruct": "七言绝句"}
{"title": "剪彩", "content": "宫女怜芳树，裁花竞早荣。寒依刀尺尽，春向绮罗生。弱蒂盘丝发，香蕤结素成。纤枝幸不弃，长就玉阶倾。", "dynasty": "唐代", "author": "沈佺期", "instruct": "五言律诗"}
{"title": "率尔成咏诗", "content": "昔日谢安石。求为淮海人。彷佛新亭岸。犹言洛水滨。南冠今别楚。荆玉遂游秦。倘使如杨仆。宁为关外人。", "dynasty": "南北朝", "author": "庾信", "instruct": "五言律诗"}
{"title": "宵民", "content": "大雅无忧怨，宵民有爱憎。鲁侯天不遇，臧氏尔何能。惨惨心如虺，营营舌似蝇。谁于销骨地，一鉴玉壶冰。", "dynasty": "唐代", "author": "李群玉", "instruct": "五言律诗"}
{"title": "杂咏", "content": "既作湖阴客，如何更远游？章江昨夜雨，送我过扬州。", "dynasty": "唐代", "author": "张旭", "instruct": "五言绝句"}
{"title": "书事", "content": "闲时但觉求人易，险处方知为己深。世事尽随流水去，白云自识古人心。", "dynasty": "宋代", "author": "施枢", "instruct": "七言绝句"}
{"title": "终南山下作", "content": "见此原野秀，始知造化偏。山村不假阴，流水自雨田。家家梯碧峰，门门锁青烟。因思蜕骨人，化作飞桂仙。", "dynasty": "唐代", "author": "孟郊", "instruct": "五言律诗"}
{"title": "偶成", "content": "野水连天碧，峰峦入海青。沧浪者谁子，一曲醉中听。", "dynasty": "唐代", "author": "戴叔伦", "instruct": "五言绝句"}
{"title": "秋闺", "content": "深闺夜胜年，刀尺如冰冷。缝纫不成眠，辘轳响金井。", "dynasty": "明代", "author": "于谦", "instruct": "五言绝句"}
{"title": "元日有题", "content": "十载元正酒，相欢意转深。自量麋鹿分，只合在山林。", "dynasty": "唐代", "author": "崔道融", "instruct": "五言绝句"}
{"title": "清兴", "content": "阴沈天气连翩醉，摘索花枝料峭寒。拥鼻绕廊吟看雨，不知遗却竹皮冠。", "dynasty": "唐代", "author": "韩偓", "instruct": "七言绝句"}
{"title": "南朝", "content": "南明人物尽清贤，不是风流即放言。三百年间却堪笑，绝无人可定中原", "dynasty": "宋代", "author": "石延年", "instruct": "七言绝句"}
{"title": "首春", "content": "寒随穷律变，春逐鸟声开。初风飘带柳，晚雪间花梅。碧林青旧竹，绿沼翠新苔。芝田初雁去，绮树巧莺来。", "dynasty": "唐代", "author": "李世民", "instruct": "五言律诗"}
{"title": "倚阑", "content": "故山未敢说归期，十口相随又别离。小雨初收残照晚，阑干西角立多时。", "dynasty": "宋代", "author": "陆游", "instruct": "七言绝句"}
{"title": "秋夜", "content": "夜雨凄凉客思迷，闻碪却是梦回时。人人解说悲秋事，不似诗人彻底知。", "dynasty": "宋代", "author": "陆游", "instruct": "七言绝句"}
{"title": "次韵前人城北春行", "content": "醉游不省路东西，可意花枝手自提。好景未知何处是，漫随蜂蝶过芳畦。", "dynasty": "宋代", "author": "陈著", "instruct": "七言绝句"}
{"title": "湖船杂吟", "content": "迢迢帆影水云间，估客乘流意自闲。行到南康须刮目，浔阳门外见庐山。", "dynasty": "清代", "author": "林澍蕃", "instruct": "七言绝句"}
{"title": "梨花", "content": "粉淡香清自一家，未容桃李占年华。常思南郑清明路，醉袖迎风雪一杈。", "dynasty": "宋代", "author": "陆游", "instruct": "七言绝句"}
{"title": "扬子", "content": "千古雄文造圣真，眇然幽思入无伦。他年未免投天禄，虚为新都著剧秦。", "dynasty": "宋代", "author": "王安石", "instruct": "七言绝句"}
{"title": "见乐天诗", "content": "通州到日日平西，江馆无人虎印泥。忽向破檐残漏处，见君诗在柱心题。", "dynasty": "唐代", "author": "元稹", "instruct": "七言绝句"}
{"title": "杂诗", "content": "可怜青铜镜，挂在白玉堂。玉堂有美女，娇弄明月光。罗袖拂金鹊，彩屏点红妆。妆罢含情坐，春风桃李香。", "dynasty": "唐代", "author": "崔颢", "instruct": "五言律诗"}
{"title": "思蜀", "content": "蜀庄鸣飞隘九区，超然岂止山泽臞。荒台古井无处所，行子但觅房公湖。", "dynasty": "宋代", "author": "陆游", "instruct": "七言绝句"}
{"title": "昔仕", "content": "昔仕年伤早，今归计恨迟。赖存南岳草，可答北山移。", "dynasty": "宋代", "author": "刘克庄", "instruct": "五言绝句"}
{"title": "旅怀", "content": "蒹葭月冷时闻雁，杨柳风和日听莺。水涉山行二年客，就中偏怕雨船声。", "dynasty": "唐代", "author": "杜荀鹤", "instruct": "七言绝句"}
{"title": "赠李十二牡丹花片，因以饯行", "content": "莺涩馀声絮堕风，牡丹花尽叶成丛。可怜颜色经年别，收取朱阑一片红。", "dynasty": "唐代", "author": "元稹", "instruct": "七言绝句"}
{"title": "书事", "content": "闻道舆图次第还，黄河依旧抱潼关。会当小驻平戎帐，饶益南亭看华山。", "dynasty": "宋代", "author": "陆游", "instruct": "七言绝句"}
{"title": "蝉", "content": "高树蝉声入晚云，不唯愁我亦愁君。何时各得身无事，每到闻时似不闻。", "dynasty": "唐代", "author": "雍陶", "instruct": "七言绝句"}
{"title": "出游", "content": "采药今朝偶出游，溪边小立唤渔舟。未须著句悲摇落，嫩日和风不似秋。", "dynasty": "宋代", "author": "陆游", "instruct": "七言绝句"}
{"title": "平湖", "content": "平湖一景堪图画，舟子烟波去复归。旧日玄真无觅处，西山长见鹭鸾飞。", "dynasty": "宋代", "author": "俞桂", "instruct": "七言绝句"}
{"title": "素梅 四三", "content": "海云初破月团团，独鹤归来夜未阑。一笙笙箫湖水上，玉妃无语倚阑干。", "dynasty": "元代", "author": "王冕", "instruct": "七言绝句"}
{"title": "闺情", "content": "日暮裁缝歇，深嫌气力微。才能收箧笥，懒起下帘帷。怨坐空然烛，愁眠不解衣。昨来频梦见，夫婿莫应知。", "dynasty": "唐代", "author": "王諲", "instruct": "五言律诗"}
{"title": "横吹曲辞。出塞", "content": "十年通大漠，万里出长平。寒日生戈剑，阴云摇旆旌。饥乌啼旧垒，疲马恋空城。辛苦皋兰北，胡霜损汉兵。", "dynasty": "唐代", "author": "沈佺期", "instruct": "五言律诗"}
{"title": "泾溪", "content": "泾溪石险人竞惧，终岁不闻倾覆人。却是平流无石处，时时闻说有沈沦。", "dynasty": "唐代", "author": "罗隐", "instruct": "七言绝句"}
{"title": "赠友人边游回（一作薛能诗）", "content": "游子新从绝塞回，自言曾上李陵台。尊前语尽北风起，秋色萧条胡雁来。", "dynasty": "唐代", "author": "马戴", "instruct": "七言绝句"}
{"title": "昭德皇后挽歌词", "content": "西汜驰晖过，东园别路长。岁华唯陇柏，春事罢公桑。龟兆开泉户，禽巢闭画梁。更闻哀礼过，明诏制心丧。", "dynasty": "唐代", "author": "包佶", "instruct": "五言律诗"}
{"title": "内香药库诗赞", "content": "每岁沉檀来远裔，累朝珠玉实皇居。今辰内府初开处，充牣尤宜史笔书。", "dynasty": "宋代", "author": "赵恒", "instruct": "七言绝句"}
{"title": "晚泊", "content": "片帆寂寞绕孤村，茅店惊寒半掩六。行草不成风断雁，一江烟雨正黄昏。", "dynasty": "宋代", "author": "黄载", "instruct": "七言绝句"}
{"title": "偶成", "content": "保庇孤根逄圣主，矜修晚节顺天机。空门自有清凉地，不向红尘议是非。", "dynasty": "宋代", "author": "夏竦", "instruct": "七言绝句"}
{"title": "双鹭", "content": "谁惊双鹭起苹汀，蹵裂玻瓈细有声。飞入白云浑不辨，碧山横处忽分明。", "dynasty": "宋代", "author": "武衍", "instruct": "七言绝句"}
{"title": "田家", "content": "父耕原上田，子劚山下荒。六月禾未秀，官家已修仓。", "dynasty": "唐代", "author": "聂夷中", "instruct": "五言绝句"}
{"title": "春词", "content": "草色将寒上客衣，柔情只了得花飞。湘帘不隔社公雨，百姓人家燕未归。", "dynasty": "宋代", "author": "方岳", "instruct": "七言绝句"}
{"title": "垓下歌", "content": "力拔山兮气盖世。时不利兮骓不逝。骓不逝兮可奈何！虞兮虞兮奈若何！", "dynasty": "两汉", "author": "项羽", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "盘龙友龙成，山与岩峻峙。今如添卧龙，壮观萃於是。", "dynasty": "宋代", "author": "包恢", "instruct": "五言绝句"}
{"title": "用洪觉范诗为首作四绝", "content": "个中著我添图画，能画今谁如辋川。但写一蓑仍一笠，不须羽服记蹁跹。", "dynasty": "宋代", "author": "赵蕃", "instruct": "七言绝句"}
{"title": "峡中", "content": "万重烟霭里，隐隐见夔州。夜静明月峡，春寒堆雪楼。独吟谁会解，多病自淹留。往事如今日，聊同子美愁。", "dynasty": "唐代", "author": "郑谷", "instruct": "五言律诗"}
{"title": "青州", "content": "日上西山舞鸾鹤，波翻碧海斗蛟龙。直钩到了成何事，消得君王四履封。", "dynasty": "宋代", "author": "夏竦", "instruct": "七言绝句"}
{"title": "玉泉", "content": "芙蓉殿俯御河寒，残月西风并马看。十里松杉清绝处，不知晓雪在西山。", "dynasty": "清代", "author": "纳兰性德", "instruct": "七言绝句"}
{"title": "宫词", "content": "元宵时雨赏宫梅，恭请光尧寿圣来。醉裹君王扶上替，銮舆半仗点灯回。", "dynasty": "宋代", "author": "杨皇后", "instruct": "七言绝句"}
{"title": "严关", "content": "回看瘴岭已无忧，尚有严关限北州。裹饭长歌关外去，车如飞电马如流。", "dynasty": "宋代", "author": "范成大", "instruct": "七言绝句"}
{"title": "习气", "content": "习气于诗却未除，尽教人笑治生疏。功夫若到穷吟地，虽是居贫富不如。", "dynasty": "宋代", "author": "俞桂", "instruct": "七言绝句"}
{"title": "蜀中", "content": "游子去游多不归，春风酒味胜馀时。闲来却伴巴儿醉，豆蔻花边唱竹枝。", "dynasty": "唐代", "author": "方干", "instruct": "七言绝句"}
{"title": "八月十五夜", "content": "皎皎秋空八月圆，常娥端正桂枝鲜。一年无似如今夜，十二峰前看不眠。", "dynasty": "唐代", "author": "徐凝", "instruct": "七言绝句"}
{"title": "隔帘闻歌", "content": "叶逐散声飞，湘云隔妓衣。谁能偷卷看，认是小丛非。", "dynasty": "明代", "author": "高启", "instruct": "五言绝句"}
{"title": "醉歌", "content": "吕将军在守襄阳，十载襄阳铁脊梁。望断援兵无信息，声声骂杀贾平章。", "dynasty": "宋代", "author": "汪元量", "instruct": "七言绝句"}
{"title": "将谒延庐州行至板桥忽病而止复还建康以五诗", "content": "数载炎州不惯寒，并江已怯瘦栾栾。旧识淮南今更老，绝知于此亦良难。", "dynasty": "宋代", "author": "赵蕃", "instruct": "七言绝句"}
{"title": "相和歌辞。江南曲", "content": "汀洲白蘋草，柳恽乘马归。江头楂树香，岸上蝴蝶飞。酒杯若叶露，玉轸蜀桐虚。朱楼通水陌，沙暖一双鱼。", "dynasty": "唐代", "author": "李贺", "instruct": "五言律诗"}
{"title": "蚕妇吟", "content": "子规啼彻四更时，起视蚕稠怕叶稀。不信楼头杨柳月，玉人歌舞未曾归。", "dynasty": "宋代", "author": "谢枋得", "instruct": "七言绝句"}
{"title": "水", "content": "积雨荒池水欲平，轩窗长夏有馀清。公馀一枕沧浪梦，卧听风荷受雨声。", "dynasty": "宋代", "author": "张耒", "instruct": "七言绝句"}
{"title": "春雨", "content": "柳着轻黄欲染衣，汀沙漠漠草菲菲。晓风吹断寒烟碧，无数鸳鸯溪上飞。", "dynasty": "宋代", "author": "徐玑", "instruct": "七言绝句"}
{"title": "清明后一日作", "content": "懊恼春悰困宿酲，偶随游子到溪亭。多情几行城南柳，三度春风见汝青。", "dynasty": "元代", "author": "王恽", "instruct": "七言绝句"}
{"title": "笙", "content": "悬匏曲沃上，孤筱汶阳隈。形写歌鸾翼，声随舞凤哀。欢娱分北里，纯孝即南陔。今日虞音奏，跄跄鸟兽来。", "dynasty": "唐代", "author": "李峤", "instruct": "五言律诗"}
{"title": "寓叹", "content": "俗心浪自作棼丝，世事元知似弈棋。旧业萧然归亦乐，余年至此死何悲？古人可作将谁慕，造物无心岂汝私。已决残春故溪去，短蓑垂钓月明时。", "dynasty": "宋代", "author": "陆游", "instruct": "七言律诗"}
{"title": "赵侯保民惠政纪实诗 纪钉截县江六", "content": "县江日日过车船，传是官军或不然。截断县江教莫入，民舟方始得安眠。", "dynasty": "宋代", "author": "邵君美", "instruct": "七言绝句"}
{"title": "涑水", "content": "洛下人呼为迂叟，非惟语简意无穷。曲台不合加美谥，俗了深衣大带翁。", "dynasty": "宋代", "author": "刘克庄", "instruct": "七言绝句"}
{"title": "送别", "content": "落叶枫林两岸秋，曾于南浦动离愁。只今一片江头月，不照归舟照去舟。", "dynasty": "清代", "author": "沈树荣", "instruct": "七言绝句"}
{"title": "春雪", "content": "云重寒空思寂寥，玉尘如糁满春朝。片才著地轻轻陷，力不禁风旋旋销。惹砌任他香粉妒，萦丛自学小梅娇。谁家醉卷珠帘看，弦管堂深暖易调。", "dynasty": "唐代", "author": "秦韬玉", "instruct": "七言律诗"}
{"title": "夜忧", "content": "岂独科斗死，所嗟文字捐。蒿蔓转骄弄，菱荇减婵娟。未遂摆鳞志，空思吹浪旋。何当再霖雨，洗濯生华鲜。", "dynasty": "唐代", "author": "孟郊", "instruct": "五言律诗"}
{"title": "偶成", "content": "吹来一叶报秋知，玉露金风正及时。戴了凉巾披野服，桂花香里看唐诗。", "dynasty": "宋代", "author": "俞桂", "instruct": "七言绝句"}
{"title": "早热", "content": "畏景又加旱，火云殊未收。篱暄饥有雀，池涸渴无鸥。岸帻头仍痛，褰裳汗亦流。若为当此日，迁客向炎州。", "dynasty": "唐代", "author": "白居易", "instruct": "五言律诗"}
{"title": "绝句", "content": "忽忆前时小院归，杏花墙角两三枝。夜香烧断黄昏月，缥缈邻家玉笛吹。", "dynasty": "宋代", "author": "杨冠卿", "instruct": "七言绝句"}
{"title": "墨兰", "content": "一幅幽花倚客窗，离骚读罢意凄凉。笔头唤醒灵均梦，犹忆当时楚畹香。", "dynasty": "宋代", "author": "黄庚", "instruct": "七言绝句"}
{"title": "省习堂偶题", "content": "格外官曹自在身，阖门扫轨养天真。何须更待年三十，始约孤高不诣人。", "dynasty": "宋代", "author": "葛立方", "instruct": "七言绝句"}
{"title": "画龙", "content": "峥嵘头角见龙神，画者微茫画得真。一夜风雷捲将去，沛为膏泽下於民。", "dynasty": "宋代", "author": "徐元杰", "instruct": "七言绝句"}
{"title": "子夜四时歌·秋风入窗里", "content": "秋风入窗里，罗帐起飘扬。仰头看明月，寄情千里光。", "dynasty": "南北朝", "author": "佚名", "instruct": "五言绝句"}
{"title": "酬袁守方秋崖遗宝带桥诗以雇我老非题柱客", "content": "迈古大夫名，后成大前造。千崖秋气高，落成偕父成。", "dynasty": "宋代", "author": "包恢", "instruct": "五言绝句"}
{"title": "相和歌辞。铜雀台", "content": "魏帝当时铜雀台，黄花深映棘丛开。人生富贵须回首，此地岂无歌舞来。", "dynasty": "唐代", "author": "薛能", "instruct": "七言绝句"}
{"title": "咏梨应诏诗", "content": "大谷来既重。岷山道又难。摧折非所悋。但令入玉盘。", "dynasty": "南北朝", "author": "沈约", "instruct": "五言绝句"}
{"title": "春风", "content": "春风如贵客，一到便繁华。来扫千山雪，归留万国花。", "dynasty": "清代", "author": "袁枚", "instruct": "五言绝句"}
{"title": "早春", "content": "旧学樊迟稼，新通泛胜书。不成筹国论，且复爱吾庐。", "dynasty": "宋代", "author": "陆游", "instruct": "五言绝句"}
{"title": "老卒", "content": "老来弓剑喜离身，说着沙场更怆神。任使将军全得胜，归时须少去时人。", "dynasty": "唐代", "author": "郭震", "instruct": "七言绝句"}
{"title": "相和歌辞。采莲曲", "content": "妾家越水边，摇艇入江烟。既觅同心侣，复采同心莲。折藕丝能脆，开花叶正圆。春歌弄明月，归棹落花前。", "dynasty": "唐代", "author": "徐彦伯", "instruct": "五言律诗"}
{"title": "牧童", "content": "东风放牧出长坡，谁识阿童乐趣多。归路转鞭牛背上，笛声吹老太平歌。", "dynasty": "宋代", "author": "周敦颐", "instruct": "七言绝句"}
{"title": "闲咏", "content": "步月怜清景，眠松爱绿阴。早年诗思苦，晚岁道情深。夜学禅多坐，秋牵兴暂吟。悠然两事外，无处更留心。", "dynasty": "唐代", "author": "白居易", "instruct": "五言律诗"}
{"title": "赋得泛泛水中凫诗", "content": "归凫沸卉同。乱下芳塘中。出没时衔藻。飞鸣忽扬风。浮深或不息。戏广若乘空。春鹦徒有赋。还笑在金笼。", "dynasty": "隋代", "author": "江总", "instruct": "五言律诗"}
{"title": "边思", "content": "年高来远戍，白首罢干戎。夜色蓟门火，秋声边塞风。碛浮悲老马，月满引新弓。百战阴山去，唯添上将雄。", "dynasty": "唐代", "author": "周朴", "instruct": "五言律诗"}
{"title": "观刈", "content": "蹄豚盂酒祝瓯窭，一饱人间百事休。已约山妻同野饭，今年又胜去年秋。", "dynasty": "宋代", "author": "方岳", "instruct": "七言绝句"}
{"title": "覆盆", "content": "三登三降冈始断，一步一休日欲斜。浊酒半瓶不得暖，覆盆有舖无浆家。", "dynasty": "宋代", "author": "范成大", "instruct": "七言绝句"}
{"title": "绝句", "content": "礼仪三百复三千，酬酢天机理必然。寒即加衣饥即食，孰为末节孰为先。", "dynasty": "宋代", "author": "吕希哲", "instruct": "七言绝句"}
{"title": "自遣", "content": "粝食粗衣随分过，堆金积帛欲如何。百年身后一丘土，贫富高低争几多。", "dynasty": "唐代", "author": "杜荀鹤", "instruct": "七言绝句"}
{"title": "扬步", "content": "竟日人行绝，惟闻鸟语多。忽逢樵妇斧，更听牧儿歌。", "dynasty": "宋代", "author": "赵蕃", "instruct": "五言绝句"}
{"title": "又借出诗", "content": "安乐窝中乐，娲皇笙万攒。自从闲借出，客到遂无欢。", "dynasty": "宋代", "author": "邵雍", "instruct": "五言绝句"}
{"title": "送魏尚书赴镇州行营", "content": "河塞日駸駸，恩仇报尽深。伍员忠是节，陆绩孝为心。坐激书生愤，行歌壮士吟。惭非燕地客，不得受黄金。", "dynasty": "唐代", "author": "张祜", "instruct": "五言律诗"}
{"title": "玉山", "content": "玉山高与阆风齐，玉水清流不贮泥。何处更求回日驭，此中兼有上天梯。珠容百斛龙休睡，桐拂千寻凤要栖。闻道神仙有才子，赤箫吹罢好相携。", "dynasty": "唐代", "author": "李商隐", "instruct": "七言律诗"}
{"title": "东海悬崖题诗", "content": "因巡来到此，瞩海看波流。自兹一度往，何日更回眸。", "dynasty": "隋代", "author": "王谟", "instruct": "五言绝句"}
{"title": "橘", "content": "霭霭高林绿实圆，清霜一洗若金悬。李衡何等相奴隶，自有高人相国贤。", "dynasty": "宋代", "author": "张耒", "instruct": "七言绝句"}
{"title": "梦中作", "content": "漠漠人间一气平，虚无宫殿锁飞琼。碧云万里海光动，何处书来金鹤鸣。", "dynasty": "宋代", "author": "范成大", "instruct": "七言绝句"}
{"title": "山鸟", "content": "惊飞失势粉墙高，好个声音好羽毛。小婢不须催柘弹，且从枝上吃樱桃。", "dynasty": "唐代", "author": "郑谷", "instruct": "七言绝句"}
{"title": "松", "content": "曾于西晋封中散，又向东吴作大夫。浓翠自知千古在，清声谁道四时无。枝柯偃后龙蛇老，根脚盘来爪距粗。直待素秋摇落日，始将凡木斗荣枯。", "dynasty": "唐代", "author": "廖匡图", "instruct": "七言律诗"}
{"title": "清明", "content": "每年每遇清明节，把酒寻花物地忙。今日江头衰病起，神前新火一炉香。", "dynasty": "宋代", "author": "孙永", "instruct": "七言绝句"}
{"title": "偈", "content": "红日照扶桑，寒雪对华岳。三更过铁围，拶折骊龙角。", "dynasty": "宋代", "author": "释义怀", "instruct": "五言绝句"}
{"title": "自常州还江阴途中作", "content": "处处空篱落，江村不忍看。无人花色惨，多雨鸟声寒。黄霸初临郡，陶潜未罢官。乘春务征伐，谁肯问凋残。", "dynasty": "唐代", "author": "李嘉祐", "instruct": "五言律诗"}
{"title": "晚窗", "content": "一坞梅花已尽空，数瓴春雪未全融。晚窗忽有题诗兴，落笔纵横半醉中。", "dynasty": "宋代", "author": "陆游", "instruct": "七言绝句"}
{"title": "秦淮", "content": "不将行李试间关，谁信江湖道路难。肠断秦淮三百曲，船头终日见方山。", "dynasty": "宋代", "author": "范成大", "instruct": "七言绝句"}
{"title": "和侃法师三绝诗 二", "content": "客游经岁月。羇旅故情多。近学衡阳鴈。秋分俱渡河。", "dynasty": "南北朝", "author": "庾信", "instruct": "五言绝句"}
{"title": "寒涧", "content": "林间幽鸟啄枯槎，落尽寒潮一涧沙。独木桥西游子宿，酒旗斜日两三家。", "dynasty": "宋代", "author": "刘子翚", "instruct": "七言绝句"}
{"title": "塞上行", "content": "闻说胡兵欲利秋，昨来投笔到营州。骁雄已许将军用，边塞无劳天子忧。", "dynasty": "唐代", "author": "欧阳詹", "instruct": "七言绝句"}
{"title": "闲吟", "content": "闲吟料得三更尽，始把孤灯背竹窗。一夜西风高浪起，不教归梦过寒江。", "dynasty": "唐代", "author": "陆龟蒙", "instruct": "七言绝句"}
{"title": "春思", "content": "无何桃李又成荫，水抱孤村岸岸深。迳草不锄随意绿，要观天地发生心。", "dynasty": "宋代", "author": "方岳", "instruct": "七言绝句"}
{"title": "咏月", "content": "昨夜圆非今夜圆，却疑圆处减婵娟。一年十二度圆缺，能得几多时少年。", "dynasty": "唐代", "author": "李建枢", "instruct": "七言绝句"}
{"title": "感旧", "content": "罗结同心柳带青，碧桃香里记将迎。春风重到凭栏处，肠断江楼不忍登。", "dynasty": "宋代", "author": "刘过", "instruct": "七言绝句"}
{"title": "感旧诗", "content": "初骑竹马咏芭蕉，尝忝名卿诵满朝。五字便容趋绛帐，一枝寻许折丹霄。岂知流落萍蓬远，不觉推迁岁月遥。国境未安身未立，至今颜巷守箪瓢。", "dynasty": "唐代", "author": "路德延", "instruct": "七言律诗"}
{"title": "思患吟", "content": "缘饰近虚襟，虚襟后患深。疗饥当用食，救旱必须霖。", "dynasty": "宋代", "author": "邵雍", "instruct": "五言绝句"}
{"title": "闲昼", "content": "新竹诜诜出矮墙，虚窗风度碾茶香。疏云逗日帘垂地，一蝶飞来昼梦长。", "dynasty": "宋代", "author": "周密", "instruct": "七言绝句"}
{"title": "下武昌江行望涔阳", "content": "悠悠次楚乡，楚口下涔阳。雪隐洲渚暗，沙高芦荻黄。渔人共留滞，水鸟自喧翔。怀土年空尽，春风又淼茫。", "dynasty": "唐代", "author": "司空曙", "instruct": "五言律诗"}
{"title": "折菊", "content": "篱东菊径深，折得自孤吟。雨中衣半湿，拥鼻自知心。", "dynasty": "唐代", "author": "杜牧", "instruct": "五言绝句"}
{"title": "渔父吟", "content": "烟波万顷利名轻，短笛吹残酒半醒。鼓枻自歌还自和，一溪风月有谁争。", "dynasty": "明代", "author": "李琏", "instruct": "七言绝句"}
{"title": "巴女谣", "content": "巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。", "dynasty": "唐代", "author": "于鹄", "instruct": "七言绝句"}
{"title": "樊系", "content": "册扑不做也由伊，做了何须死不辞。可惜一杯金屑酒，饮来秪较早些时。", "dynasty": "宋代", "author": "杨万里", "instruct": "七言绝句"}
{"title": "初夏幽居偶题", "content": "朱樱羊酪喜新尝，碧井桐阴转午凉。书几得晴宜试墨，衣篝因润称熏香。枯龟自觉支床稳，老马安能试草长？半世学骚终不近，空余清梦上沅湘。", "dynasty": "宋代", "author": "陆游", "instruct": "七言律诗"}
{"title": "游道林寺四绝亭，观宋杜诗版", "content": "宋杜诗题在，风骚到此真。独来终日看，一为拂秋尘。古石生寒仞，春松脱老鳞。高僧眼根静，应见客吟神。", "dynasty": "唐代", "author": "齐己", "instruct": "五言律诗"}
{"title": "答乐天所寄咏怀，且释其枯树之叹", "content": "衙前有乐馔常精，宅内连池酒任倾。自是官高无狎客，不论年长少欢情。骊龙颔被探珠去，老蚌胚还应月生。莫羡三春桃与李，桂花成实向秋荣。", "dynasty": "唐代", "author": "刘禹锡", "instruct": "七言律诗"}
{"title": "楼居狂吟", "content": "偃月炉深紫气浮，红铅黑汞六丹头。梅翁欲挹浮丘诀，颛为黄山作此楼。", "dynasty": "宋代", "author": "吴龙翰", "instruct": "七言绝句"}
{"title": "新柳", "content": "全欺芳蕙晚，似妒寒梅疾。撩乱发青条，春风来几日。", "dynasty": "唐代", "author": "司空曙", "instruct": "五言绝句"}
{"title": "官柳", "content": "不见桥东黄布帘，树犹如此我何堪。袅袅亭亭忒无赖，又将春色误江南。", "dynasty": "唐代", "author": "张琰", "instruct": "七言绝句"}
{"title": "蝉", "content": "饮蝉惊雨落高槐，山蚁移将入石阶。若使秦楼美人见，还应一为拔金钗。", "dynasty": "唐代", "author": "李郢", "instruct": "七言绝句"}
{"title": "醉中作", "content": "醉后乐无极，弥胜未醉时。动容皆是舞，出语总成诗。", "dynasty": "唐代", "author": "张说", "instruct": "五言绝句"}
{"title": "三川驿伏览座主舍人留题", "content": "旧迹依然已十秋，雪山当面照银钩。怀恩泪尽霜天晓，一片馀霞映驿楼。", "dynasty": "唐代", "author": "杜牧", "instruct": "七言绝句"}
{"title": "奉和鲁望樵人十咏。樵歌", "content": "此曲太古音，由来无管奏。多云采樵乐，或说林泉候。一唱凝闲云，再谣悲顾兽。若遇采诗人，无辞收鄙陋。", "dynasty": "唐代", "author": "皮日休", "instruct": "五言律诗"}
{"title": "漫歌八曲。大回中", "content": "樊水欲东流，大江又北来。樊山当其南，此中为大回。回中鱼好游，回中多钓舟。漫欲作渔人，终焉无所求。", "dynasty": "唐代", "author": "元结", "instruct": "五言律诗"}
{"title": "荔枝", "content": "平昔谁相爱，骊山遇贵妃。枉教生处远，愁见摘来稀。晚夺红霞色，晴欺瘴日威。南荒何所恋，为尔即忘归。", "dynasty": "唐代", "author": "郑谷", "instruct": "五言律诗"}
{"title": "贺行军太傅得《白氏东林集》", "content": "乐天歌咏有遗编，留在东林伴白莲。百尺典坟随丧乱，一家风雅独完全。常闻荆渚通侯论，果遂吴都使者传。仰贺斯文归朗鉴，永资声政入薰弦。", "dynasty": "唐代", "author": "齐己", "instruct": "七言律诗"}
{"title": "寓题", "content": "把酒直须判酩酊，逢花莫惜暂淹留。假如三万六千日，半是悲哀半是愁。", "dynasty": "唐代", "author": "杜牧", "instruct": "七言绝句"}
{"title": "项羽", "content": "沛公百万保咸阳，自古柔仁伏暴强。慷慨悲歌君勿恨，拔山盖世故应亡。", "dynasty": "宋代", "author": "张耒", "instruct": "七言绝句"}
{"title": "示友", "content": "黄卷青灯自幼童，长年颇亦有新功。尚嘲孟顗迟成佛，那计辛毗不作公。学问更当穷广大，友朋谁与共磨砻？诸君果未捐衰老，鄙语人当致一通。", "dynasty": "宋代", "author": "陆游", "instruct": "七言律诗"}
{"title": "月下", "content": "晚来暑退坐前墀，嫋嫋南薰动翠微。便欲乘风游汗漫，白云顶上玩清辉。", "dynasty": "宋代", "author": "姜特立", "instruct": "七言绝句"}
{"title": "句", "content": "归梦如春水，悠悠绕故乡。驻马渡江处，望乡待归舟。", "dynasty": "唐代", "author": "刘昚虚", "instruct": "五言绝句"}
{"title": "关中", "content": "风雨去愁晚，关河归思凉。西游无紫气，一夕九回肠。", "dynasty": "唐代", "author": "高蟾", "instruct": "五言绝句"}
{"title": "秋题", "content": "独坐东南见晓星，白云微透泬寥清。磷磷甃石堪僧坐，一叶梧桐落半庭。", "dynasty": "唐代", "author": "薛能", "instruct": "七言绝句"}
{"title": "题画", "content": "采尽芙蓉秋不知，水声流去少年时。西风吹醒江南梦，月色满船歌《竹枝》。", "dynasty": "明代", "author": "沈澄", "instruct": "七言绝句"}
{"title": "遣兴", "content": "马迹车麈不到门，暮年万事付乾坤。读书浪苦只取笑，识字虽多谁与论！骨相元非金马客，梦魂空绕石帆村。浊醪幸有邻翁共，莫厌从来老瓦盆。", "dynasty": "宋代", "author": "陆游", "instruct": "七言律诗"}
{"title": "代人伤往诗 二", "content": "杂树本唯金谷苑。诸花旧满洛阳城。正是古来歌舞处。今日看时无地行。", "dynasty": "南北朝", "author": "庾信", "instruct": "七言绝句"}
{"title": "采石", "content": "夜泊青山下，江空不受尘。只看波底月，便是谪仙人。", "dynasty": "宋代", "author": "汪元量", "instruct": "五言绝句"}
{"title": "得剑村寄怀诗次韵答之", "content": "亦知信美非我土，谁说狂夫不忆家？昨夜客窗风雪里，梦归山馆种梅花。", "dynasty": "清代", "author": "钱良择", "instruct": "七言绝句"}
{"title": "梦", "content": "家山归梦恍悠然，小阁逢迎尚世缘。惊觉邻鸡号月曙，不堪欹枕小窗前。", "dynasty": "宋代", "author": "廖行之", "instruct": "七言绝句"}
{"title": "元日", "content": "神耀破氛昏，新阳入晏温。绪风调玉吹，端日应铜浑。威凤跄瑶簴，升龙护璧门。雨旸春令煦，裘冕晬容尊。", "dynasty": "唐代", "author": "温庭筠", "instruct": "五言律诗"}
{"title": "赠林行简见徐径坂", "content": "紫霞洲上雨如丝，白发衰翁有所思。吟付三山林敬则，烂柯国手尚观棋。", "dynasty": "宋代", "author": "赵汝腾", "instruct": "七言绝句"}
{"title": "盛山十二诗。盘石磴", "content": "缭绕缘云上，璘玢甃玉联。高高曾几折，极目瞰秋鸢。", "dynasty": "唐代", "author": "韦处厚", "instruct": "五言绝句"}
{"title": "示儿", "content": "死去元知万事空，但悲不见九州同。王师北定中原日，家祭无忘告乃翁。", "dynasty": "宋代", "author": "陆游", "instruct": "七言绝句"}
{"title": "咏史", "content": "奸雄盗窃幸倾危，只道冥冥便可欺。想得民心思汉日，正当杨子剧秦时。", "dynasty": "元代", "author": "刘基", "instruct": "七言绝句"}
{"title": "舟中", "content": "红漆楼船黑占牌，渔翁一见便惊猜。生怕打官水交道，撑入芦花唤不来。", "dynasty": "宋代", "author": "徐似道", "instruct": "七言绝句"}
{"title": "杂感", "content": "十月可酿酒，六月可作酱，儿曹念乃翁，左右日供养。比邻有老疾，亦复致一饷；老老以及人，此义古所尚。", "dynasty": "宋代", "author": "陆游", "instruct": "五言律诗"}
{"title": "芜城", "content": "日落芜城门，草没芜城路。无复鹤归年，时见鸟栖树。", "dynasty": "明代", "author": "顾大猷", "instruct": "五言绝句"}
{"title": "宴周皓大夫光福宅（座上作）", "content": "何处风光最可怜，妓堂阶下砌台前。轩车拥路光照地，丝管入门声沸天。绿蕙不香饶桂酒，红樱无色让花钿。野人不敢求他事，唯借泉声伴醉眠。", "dynasty": "唐代", "author": "白居易", "instruct": "七言律诗"}
{"title": "陆严州赴召喜成三诗", "content": "知已从来自有天，除书宁复待人传。青云直上非逾分，占上声名五十年。", "dynasty": "宋代", "author": "张镃", "instruct": "七言绝句"}
{"title": "哭花", "content": "曾愁香结破颜迟，今见妖红委地时。若是有情争不哭，夜来风雨葬西施。", "dynasty": "唐代", "author": "韩偓", "instruct": "七言绝句"}
{"title": "游", "content": "悚惧未成立，隐忧道学失。修身复补过，庶保馀生责。", "dynasty": "宋代", "author": "蔡杭", "instruct": "五言绝句"}
{"title": "春兴", "content": "泉疑横琴膝，花黏漉酒巾。杯中不觉老，林下更逢春。", "dynasty": "唐代", "author": "贺知章", "instruct": "五言绝句"}
{"title": "估客行", "content": "海客乘天风，将船远行役。譬如云中鸟，一去无踪迹。", "dynasty": "唐代", "author": "李白", "instruct": "五言绝句"}
{"title": "故山", "content": "支颐默省旧林泉，石径茅堂到目前。衰碧鸣蛩莎有露，浓阴歇鹿竹无烟。水从井底通沧海，山在窗中倚远天。何事苍髯不归去，燕昭台上一年年。", "dynasty": "唐代", "author": "黄滔", "instruct": "七言律诗"}
{"title": "春情", "content": "青楼晓日珠帘映，红粉春妆宝镜催。已厌交欢怜枕席，相将游戏绕池台。坐时衣带萦纤草，行即裙裾扫落梅。更道明朝不当作，相期共斗管弦来。", "dynasty": "唐代", "author": "孟浩然", "instruct": "七言律诗"}
{"title": "桐", "content": "孤秀峄阳岑，亭亭出众林。春光杂凤影，秋月弄圭阴。高映龙门迥，双依玉井深。不因将入爨，谁谓作鸣琴。", "dynasty": "唐代", "author": "李峤", "instruct": "五言律诗"}
{"title": "晓起", "content": "拟杯当晓起，呵镜可微寒。隔箔山樱熟，褰帷桂烛残。书长为报晚，梦好更寻难。影响输双蝶，偏过旧畹兰。", "dynasty": "唐代", "author": "李商隐", "instruct": "五言律诗"}
{"title": "梦介卿感而有作", "content": "湖海三年别，关山万里程。故人频入梦，游子若为情。家近吴王苑。身居义帝城。平生鸡黍约，何日更寻盟。", "dynasty": "宋代", "author": "蔡戡", "instruct": "五言律诗"}
{"title": "己亥杂诗", "content": "谁肯栽培木一章，黄泥亭子白茅堂。新蒲新柳三年大，便与儿孙作屋梁。", "dynasty": "清代", "author": "龚自珍", "instruct": "七言绝句"}
{"title": "井", "content": "玉甃谈仙客，铜台赏魏君。蜀都宵映火，杞国旦生云。向日莲花净，含风李树薰。已开千里国，还聚五星文。", "dynasty": "唐代", "author": "李峤", "instruct": "五言律诗"}
{"title": "落花", "content": "朱朱白白不禁吹，老未忘情作许悲！瑞锦已残犹有梦，明霞初散可无诗？人应偷样传图本，天亦收香付蜜脾。荣悴相寻君看取，晓来青子已团枝。", "dynasty": "宋代", "author": "陆游", "instruct": "七言律诗"}
{"title": "对月", "content": "残霞卷尽出东溟，万古难消一片冰。公子踏开香径藓，美人吹灭画堂灯。琼轮正辗丹霄去，银箭休催皓露凝。别有洞天三十六，水晶台殿冷层层。", "dynasty": "唐代", "author": "章碣", "instruct": "七言律诗"}
{"title": "松江别诗", "content": "明月垂虹几度秋，短篷长是系人愁。暮烟疏雨分携地，更上松江百尺楼。", "dynasty": "宋代", "author": "卢祖皋", "instruct": "七言绝句"}
{"title": "杂歌谣辞。吴楚歌（一曰燕美人歌）", "content": "庭前春鸟啄林声，红夹罗襦缝未成。今朝社日停针线，起向朱樱树下行。", "dynasty": "唐代", "author": "张籍", "instruct": "七言绝句"}
{"title": "同次公观细陂，小坐行店", "content": "店歇疑为旅，溪行当出郊。莓苔依断蓼，翡翠上寒梢。", "dynasty": "宋代", "author": "杨万里", "instruct": "五言绝句"}
{"title": "关下", "content": "百二山河壮帝畿，关门何事更开迟。应从漏却田文后，每度闻鸡不免疑。", "dynasty": "唐代", "author": "崔道融", "instruct": "七言绝句"}
{"title": "养鹤", "content": "小庭翻作老巢栖，肥饱关心细品题。一样清高林处士，权当弱息付梅妻。", "dynasty": "清代", "author": "陈百川", "instruct": "七言绝句"}
{"title": "记梦", "content": "东吴春暮寒犹重，睡美不闻城角动。身虽衰惰怕出门，江山尚入幽窗梦。梦到青羊看修竹，道人告我丹将熟；试求一黍换肝肠，它日重来驾黄鹄。", "dynasty": "宋代", "author": "陆游", "instruct": "七言律诗"}
{"title": "纵笔", "content": "素月徘徊牛斗间，天风吹鹤度函关。一年似此佳时少，唤起陈抟醉华山。", "dynasty": "宋代", "author": "陆游", "instruct": "七言绝句"}
{"title": "除日", "content": "思怀耿如昨，季月已云暮。忽惊年复新，独恨人成故。冰池始泮绿，梅援还飘素。淑景方转延，朝朝自难度。", "dynasty": "唐代", "author": "韦应物", "instruct": "五言律诗"}
{"title": "春游", "content": "明日城东看杏花，叮咛童子蚤将车。路从丹凤楼前过，酒向金鱼馆里赊。绿水满沟生杜若，暖云将雨湿泥沙。绝胜羊傅襄阳道，车骑西风拥鼓笳。", "dynasty": "唐代", "author": "殷尧藩", "instruct": "七言律诗"}
{"title": "送客", "content": "明月孤舟远，吟髭镊更华。天形围泽国，秋色露人家。水馆萤交影，霜洲橘委花。何当寻旧隐，泉石好生涯。", "dynasty": "唐代", "author": "江为", "instruct": "五言律诗"}
{"title": "春词", "content": "剪得春词不忍看，雨深怕近碧阑干。春无些力吹成雪，未必杏花能耐寒。", "dynasty": "宋代", "author": "方岳", "instruct": "七言绝句"}
{"title": "除夕", "content": "房州亦是家，守岁落灯花。乡信长凭雁，僧餐自施鸦。", "dynasty": "宋代", "author": "刘光祖", "instruct": "五言绝句"}
{"title": "感事", "content": "击石易得火，扣人难动心。今日朱门者，曾恨朱门深。", "dynasty": "唐代", "author": "王镣", "instruct": "五言绝句"}
{"title": "人日", "content": "綵胜香羹乐上春，我怀前事怅佳辰。瞿昙尚笑浮生假，况镂黄金假作人。", "dynasty": "宋代", "author": "宋祁", "instruct": "七言绝句"}
{"title": "江上", "content": "天色无情淡，江声不断流。古人愁不尽，留与後人愁！", "dynasty": "宋代", "author": "范成大", "instruct": "五言绝句"}
{"title": "春水", "content": "三月桃花浪，江流复旧痕。朝来没沙尾，碧色动柴门。接缕垂芳饵，连筒灌小园。已添无数鸟，争浴故相喧。", "dynasty": "唐代", "author": "杜甫", "instruct": "五言律诗"}
{"title": "报旱", "content": "将军此腹忍饥惯，时事乃尔当何如。百骸受病惫甚矣，微此一脉民其鱼。", "dynasty": "宋代", "author": "方岳", "instruct": "七言绝句"}
{"title": "欲雪", "content": "寒雀无声满竹篱，冻云四羃雪将垂。北风不看人情面，控勒梅花不放枝。", "dynasty": "宋代", "author": "朱淑真", "instruct": "七言绝句"}
{"title": "寻隐者不遇 / 孙革访羊尊师诗", "content": "松下问童子，言师采药去。只在此山中，云深不知处。", "dynasty": "唐代", "author": "贾岛", "instruct": "五言绝句"}
{"title": "离家", "content": "饥来驱我去何之，束担垂行却住时。幼女亦知离别感，挽衣端欲问归期。", "dynasty": "宋代", "author": "赵蕃", "instruct": "七言绝句"}
{"title": "山中", "content": "万壑松声撼翠微，夜寒风露湿人衣。山翁踏月巡幽径，竹裹笼开鹤未归。", "dynasty": "宋代", "author": "黄庚", "instruct": "七言绝句"}
{"title": "书田俊卿北征纪行诗", "content": "南北东西一个天，区区二偶漫相怜。而今若说悲游子，不似当时王仲宣。", "dynasty": "宋代", "author": "廖行之", "instruct": "七言绝句"}
{"title": "节物", "content": "节物犹关老病身，乡傩佛粥一年新。檐间百舌还多事，探借园林十日春。", "dynasty": "宋代", "author": "陆游", "instruct": "七言绝句"}
{"title": "柳絮", "content": "柳送腰支日几回，更教飞絮舞楼台。颠狂忽作高千丈，风力微时稳下来。", "dynasty": "宋代", "author": "陈与义", "instruct": "七言绝句"}
{"title": "雨夜宿净行院", "content": "芒鞋不踏利名场，一叶轻舟寄渺茫。林下对床听夜雨，静无灯火照凄凉。", "dynasty": "宋代", "author": "苏轼", "instruct": "七言绝句"}
{"title": "琴", "content": "膝上横焦尾，何人识正音。汾亭空有操，不及杏坛吟。", "dynasty": "元代", "author": "凌云翰", "instruct": "五言绝句"}
{"title": "华下", "content": "千岩层出乱云飞，失我平生洞府期。夜据征鞍不交睫，举头弹指睡希夷。", "dynasty": "宋代", "author": "宗泽", "instruct": "七言绝句"}
{"title": "溓溪职行", "content": "分得讶山水一溪，溓名万古合昭垂。光风霁月依然在，肯兴人间较盛衰。", "dynasty": "宋代", "author": "魏嗣孙", "instruct": "七言绝句"}
{"title": "梦仙谣", "content": "蟾蜍夜作青冥烛，螮蝀晴为碧落梯。好个分明天上路，谁教深入武陵溪。", "dynasty": "唐代", "author": "祝元膺", "instruct": "七言绝句"}
{"title": "帘", "content": "枕映疏容晚向欹，秋烟脉脉雨微微。逆风障燕寻常事，不学人前当妓衣。", "dynasty": "唐代", "author": "陆龟蒙", "instruct": "七言绝句"}
{"title": "蔷薇", "content": "红房深浅翠条低，满架清香敌麝脐。攀折若无花底刺，岂教桃李独成蹊。", "dynasty": "宋代", "author": "夏竦", "instruct": "七言绝句"}
{"title": "春日野行", "content": "骑马踏烟莎，青春奈怨何。蝶翎朝粉尽，鸦背夕阳多。柳艳欺芳带，山愁萦翠蛾。别情无处说，方寸是星河。", "dynasty": "唐代", "author": "温庭筠", "instruct": "五言律诗"}
{"title": "促织", "content": "水碧衫裙透骨鲜，飘摇机杼夜凉边。隔林恐有人闻得，报县来拘土产钱。", "dynasty": "宋代", "author": "洪咨夔", "instruct": "七言绝句"}
{"title": "梦旧", "content": "别来老大苦修道，炼得离心成死灰。平生忆念消磨尽，昨夜因何入梦来。", "dynasty": "唐代", "author": "白居易", "instruct": "七言绝句"}
{"title": "城东闲行，因题尉迟司业水阁", "content": "闲绕洛阳城，无人知姓名。病乘篮舆出，老著茜衫行。处处花相引，时时酒一倾。借君溪阁上，醉咏两三声。", "dynasty": "唐代", "author": "白居易", "instruct": "五言律诗"}
{"title": "苍浪", "content": "苍浪鬓发一衰翁，何事年来到骨穷。魑魅何常居四裔，自怜放逐尚无功。", "dynasty": "宋代", "author": "张耒", "instruct": "七言绝句"}
{"title": "对酒", "content": "为病比来浑断绝，缘花不免却知闻。从来事事关身少，主领春风只在君。", "dynasty": "唐代", "author": "王建", "instruct": "七言绝句"}
{"title": "野兴", "content": "玉门关外何妨死，饭颗山头不怕穷。春瓮已成花欲动，了无一事著胸中。", "dynasty": "宋代", "author": "陆游", "instruct": "七言绝句"}
{"title": "将赴池州道中作", "content": "青阳云水去年寻，黄绢歌诗出翰林。投辖暂停留酒客，绛帷斜系满松阴。妖人笑我不相问，道者应知归路心。南去南来尽乡国，月明秋水只沈沈。", "dynasty": "唐代", "author": "杜牧", "instruct": "七言律诗"}
{"title": "野岸", "content": "淡日轻烟村径斜，长风卷浪欲浮花。夜深隔岸渔舟过，萤火惊飞乱点沙。", "dynasty": "宋代", "author": "吕本中", "instruct": "七言绝句"}
{"title": "老病", "content": "老病巫山里，稽留楚客中。药残他日裹，花发去年丛。夜足沾沙雨，春多逆水风。合分双赐笔，犹作一飘蓬。", "dynasty": "唐代", "author": "杜甫", "instruct": "五言律诗"}
{"title": "得一吟", "content": "天自得一天无既，我一自天而后至。唯天与一无两般，我亦何尝与天异。", "dynasty": "宋代", "author": "邵雍", "instruct": "七言绝句"}
{"title": "椿", "content": "峨峨楚南树，杳杳含风韵。何用八千秋，腾凌诧朝菌。", "dynasty": "宋代", "author": "晏殊", "instruct": "五言绝句"}
{"title": "春雨", "content": "疏点空阶雨，长明古殿灯。庐山岑寂夜，我是定中僧。", "dynasty": "宋代", "author": "陆游", "instruct": "五言绝句"}
{"title": "药转", "content": "郁金堂北画楼东，换骨神方上药通。露气暗连青桂苑，风声偏猎紫兰丛。长筹未必输孙皓，香枣何劳问石崇。忆事怀人兼得句，翠衾归卧绣帘中。", "dynasty": "唐代", "author": "李商隐", "instruct": "七言律诗"}
{"title": "四皓", "content": "避时不肯作秦民，采药餐芝几度春。一出可怜随禄产，商山松竹定疑人。", "dynasty": "宋代", "author": "周密", "instruct": "七言绝句"}
{"title": "偶题", "content": "越女收龙眼，蛮儿拾象牙。长安千万里，走马送谁家。", "dynasty": "唐代", "author": "殷尧藩", "instruct": "五言绝句"}
{"title": "郊行", "content": "柔桑采尽绿阴稀，芦箔蚕成密茧肥。聊向村家问风俗，如何勤苦尚凶饥。", "dynasty": "宋代", "author": "王安石", "instruct": "七言绝句"}
{"title": "九日", "content": "尝评节物佳，无出九日上。岂独为黄花，端由有元亮。", "dynasty": "宋代", "author": "赵蕃", "instruct": "五言绝句"}
{"title": "答陈校理寻花已落之作", "content": "君来春去不相期，空有新愁绕旧枝。总得花看能几日，最难留惜是芳时。", "dynasty": "明代", "author": "高启", "instruct": "七言绝句"}
{"title": "归来", "content": "客里有所过，归来知路难。开门野鼠走，散帙壁鱼干。洗杓开新酝，低头拭小盘。凭谁给麹蘖，细酌老江干。", "dynasty": "唐代", "author": "杜甫", "instruct": "五言律诗"}
{"title": "梅花", "content": "姑射山头冰雪仙，人间一见便丰年。却应羞死琴台女，不得乃翁分一钱。", "dynasty": "宋代", "author": "朱翌", "instruct": "七言绝句"}
{"title": "莲叶", "content": "移舟水溅差差绿，倚槛风摆柄柄香。多谢浣纱人未折，雨中留得盖鸳鸯。", "dynasty": "唐代", "author": "郑谷", "instruct": "七言绝句"}
{"title": "楼居狂吟", "content": "四山如画不胜奇，朝暮烟云都是诗。楼上吟声穿碧落，天公罚我鬓成丝。", "dynasty": "宋代", "author": "吴龙翰", "instruct": "七言绝句"}
{"title": "落梅", "content": "廿年作伴是相知，每岁花开红满枝。可惜一朝零落尽，暗香疏影问谁之。", "dynasty": "宋代", "author": "王时叙", "instruct": "七言绝句"}
{"title": "白乐天诗云倦倚绣床愁不动缓垂绿带髻鬟低辽", "content": "王室东迁岁月赊，两京漠漠暗胡沙。绣床倦倚人何在？风雨漫山夜合花！", "dynasty": "宋代", "author": "陆游", "instruct": "七言绝句"}
{"title": "早梅", "content": "似无还有暗香来，知是春风到早梅。一岁一番花似玉，老人见得几番开。", "dynasty": "宋代", "author": "王炎", "instruct": "七言绝句"}
{"title": "过高台获信老诗集", "content": "萧然僧榻碧云端，细读君诗夜未阑。门外苍松霜雪里，比君佳处让高寒。", "dynasty": "宋代", "author": "张栻", "instruct": "七言绝句"}
{"title": "行次野梅", "content": "茑拂萝捎一树梅，玉妃无侣独裴回。好临王母瑶池发，合傍萧家粉水开。共月已为迷眼伴，与春先作断肠媒。不堪便向多情道，万片霜华雨损来。", "dynasty": "唐代", "author": "皮日休", "instruct": "七言律诗"}
{"title": "一枝花", "content": "几树晴葩映水开，乱红狼藉点苍苔。东风留得残枝在，为惜馀芳独看来。", "dynasty": "唐代", "author": "何希尧", "instruct": "七言绝句"}
{"title": "赠苗发员外（一作李端诗）", "content": "宿雨朝来歇，空山天气清。盘云双鹤下，隔水一蝉鸣。古道黄花落，平芜赤烧生。茂陵虽有病，犹得伴君行。", "dynasty": "唐代", "author": "祖咏", "instruct": "五言律诗"}
{"title": "溪上谣", "content": "溪翁儿女枕溪住，时把钓竿倚芳树。沉吟独坐忍伤心，钓得鱼来放将去。", "dynasty": "宋代", "author": "林曾", "instruct": "七言绝句"}
{"title": "守愚", "content": "深院寥寥竹荫廊，披衣欹枕过年芳。守愚不觉世途险，无事始知春日长。一亩落花围隙地，半竿浓日界空墙。今来自责趋时懒，翻恨松轩书满床。", "dynasty": "唐代", "author": "韩偓", "instruct": "七言律诗"}
{"title": "杏", "content": "开花送余寒，结子及新火。关中幸无梅，汝强充鼎和。", "dynasty": "宋代", "author": "苏轼", "instruct": "五言绝句"}
{"title": "春郊", "content": "青秧漫漫出初齐，鸡犬遥闻路却迷。但见山花流出水，那知不是武陵溪。", "dynasty": "宋代", "author": "王安石", "instruct": "七言绝句"}
{"title": "雪天", "content": "故乡千里梦，往事万重悲。小雪沉阴夜，闲窗老病时。独闻归去雁，偏咏别来诗。惭愧红妆女，频惊两鬓丝。", "dynasty": "唐代", "author": "元稹", "instruct": "五言律诗"}
{"title": "黄河", "content": "派出昆崙五色流，一支黄浊贯中州。吹沙走浪几千里，转侧屋闾无处求。", "dynasty": "宋代", "author": "王安石", "instruct": "七言绝句"}
{"title": "西施", "content": "惆怅兴亡系绮罗，世人犹自选青娥。越王解破夫差国，一个西施已是多。", "dynasty": "唐代", "author": "卢注", "instruct": "七言绝句"}
{"title": "七国", "content": "七国纵横事可明，苏张得路信非平。当初天下如何尔，市井之人为正卿。", "dynasty": "宋代", "author": "邵雍", "instruct": "七言绝句"}
{"title": "萧郸草书歌", "content": "萧子草书人不及，洞庭叶落秋风急。上林花开春露湿，花枝濛濛向水垂，见君数行之洒落，石上之松松下鹤。若把君书比仲将，不知谁在凌云阁。", "dynasty": "唐代", "author": "顾况", "instruct": "七言律诗"}
{"title": "段元衡出示与晦翁九日登紫霄峰诗及手帖并及", "content": "紫霄峰上登高节，想见笑谈宾主间。我亦于今有遗恨，不随巾屦上南山。", "dynasty": "宋代", "author": "赵蕃", "instruct": "七言绝句"}
{"title": "万安出郭早行", "content": "玉花小朵是山矾，香杀行人只欲颠。风掠水衣无处去，柳塘著在角头边。", "dynasty": "宋代", "author": "杨万里", "instruct": "七言绝句"}
{"title": "钓矶", "content": "乐是烟波好，宁须竿线劳。功高殊钓渭，意适似游濠。", "dynasty": "宋代", "author": "赵蕃", "instruct": "五言绝句"}
{"title": "桂村", "content": "剪剪霜风起晚吹，一溪流水浸寒晖。客衫犹恨吴绵薄，不道边人尽铁衣。", "dynasty": "宋代", "author": "邓林", "instruct": "七言绝句"}
{"title": "王常博寄示沌路七诗李肩吾用韵为予寿因次韵", "content": "竹外蒲牢敂晓鲸，玉珂金钥恍心惊。断章韩愈赊七字，臣罪当诛王圣明。", "dynasty": "宋代", "author": "魏了翁", "instruct": "七言绝句"}
{"title": "因何吟", "content": "梅因何而酸，盐因何而鹹。茶因何而苦，荠因何而甘。", "dynasty": "宋代", "author": "邵雍", "instruct": "五言绝句"}
{"title": "赠鸡", "content": "青铜三百买乌鸡，辟地墙东为择栖。更聘一雌全物性，莫辞风雨五更啼。", "dynasty": "宋代", "author": "陆游", "instruct": "七言绝句"}
{"title": "村饮", "content": "无念无营饱即嬉，老翁真个似婴儿。昏钟未动先酣枕，日上三竿是起时。", "dynasty": "宋代", "author": "陆游", "instruct": "七言绝句"}
{"title": "述怀", "content": "白首成何事，无欢可替悲。空馀酒中兴，犹似少年时。", "dynasty": "唐代", "author": "崔橹", "instruct": "五言绝句"}
{"title": "送宇文三赴河西充行军司马", "content": "横吹杂繁笳，边风卷塞沙。还闻田司马，更逐李轻车。蒲类成秦地，莎车属汉家。当令犬戎国，朝聘学昆邪。", "dynasty": "唐代", "author": "王维", "instruct": "五言律诗"}
{"title": "重感", "content": "停骖歇路隅，重感一长吁。扰扰生还死，纷纷荣又枯。困支青竹杖，闲捋白髭须。莫叹身衰老，交游半已无。", "dynasty": "唐代", "author": "白居易", "instruct": "五言律诗"}
{"title": "芹", "content": "幽人本无肉食愿，岸草溪毛躬自荐。并堤有芹秀晚春，采掇归来待朝膳。", "dynasty": "宋代", "author": "朱翌", "instruct": "七言绝句"}
{"title": "薦", "content": "瘦碧两三茎，萧萧雨又晴。江湖未归客，不忍听秋声。", "dynasty": "宋代", "author": "石延年", "instruct": "五言绝句"}
{"title": "钱", "content": "志士不敢道，贮之成祸胎。小人无事艺，假尔作梯媒。解释愁肠结，能分睡眼开。朱门狼虎性，一半逐君回。", "dynasty": "唐代", "author": "罗隐", "instruct": "五言律诗"}
{"title": "山中", "content": "随月出山去，寻云相伴归。春晨花上露，芳气著人衣。", "dynasty": "宋代", "author": "王安石", "instruct": "五言绝句"}
{"title": "对雪", "content": "松门堆复积，埋石亦埋莎。为瑞还难得，居贫莫厌多。听怜终夜落，吟惜一年过。谁在江楼望，漫漫堕绿波。", "dynasty": "唐代", "author": "齐己", "instruct": "五言律诗"}
{"title": "箫", "content": "清籁远愔愔，秦楼夜思深。碧空人已去，沧海凤难寻。杳妙和云绝，依微向水沉。还将九成意，高阁伫芳音。", "dynasty": "唐代", "author": "张祜", "instruct": "五言律诗"}
{"title": "咏史", "content": "曲盖华旗起益荆，幽州臣节独分明。汉家福分无周旦，天遣忠贤不习兵。", "dynasty": "宋代", "author": "陈普", "instruct": "七言绝句"}
{"title": "远游", "content": "贱子何人记，迷芳著处家。竹风连野色，江沫拥春沙。种药扶衰病，吟诗解叹嗟。似闻胡骑走，失喜问京华。", "dynasty": "唐代", "author": "杜甫", "instruct": "五言律诗"}
{"title": "露", "content": "鹤非千岁饮犹难，莺舌偷含岂自安。光湿最宜丛菊亚，荡摇无奈绿荷干。名因霈泽随天眷，分与浓霜保岁寒。五色呈祥须得处，戛云仙掌有金盘。", "dynasty": "唐代", "author": "韩偓", "instruct": "七言律诗"}
{"title": "门有车马行", "content": "主人堂上坐，门前车马来。车马一何广，远近生尘埃。好客不厌多，恶客何为乎？寄言主人道，结客毋草草。", "dynasty": "明代", "author": "袁凯", "instruct": "五言律诗"}
{"title": "冬瓜", "content": "剪剪黄花秋后春，霜皮露叶护长身。生来笼统君休笑，腹里能容数百人。", "dynasty": "宋代", "author": "郑清之", "instruct": "七言绝句"}
{"title": "子规", "content": "一声声劝人归去，啼血江南几树花。我被微官拘束在，汝缘何事不归家。", "dynasty": "宋代", "author": "刘克庄", "instruct": "七言绝句"}
{"title": "素梅 五七", "content": "黄河十月冰如地，骑马何人说好官？老子门前三丈雪，梅花开尽不知寒。", "dynasty": "元代", "author": "王冕", "instruct": "七言绝句"}
{"title": "即事", "content": "鸿冥固自辞矰缴，樗散犹能谢斧斤。况是溪山幽绝地，有人高卧百重云。", "dynasty": "宋代", "author": "陆游", "instruct": "七言绝句"}
{"title": "柳荑", "content": "浅映眉如敛，浓拖眼欲迷。行人休便折，留覆短长堤。", "dynasty": "清代", "author": "缪宝娟", "instruct": "五言绝句"}
{"title": "嫦娥", "content": "云母屏风烛影深，长河渐落晓星沉。嫦娥应悔偷灵药，碧海青天夜夜心。", "dynasty": "唐代", "author": "李商隐", "instruct": "七言绝句"}
{"title": "杂兴", "content": "古寺高楼暮倚阑，野云不散白漫漫。好山遮尽君无恨，且作沧溟万里看。", "dynasty": "宋代", "author": "陆游", "instruct": "七言绝句"}
{"title": "咸通", "content": "咸通时代物情奢，欢杀金张许史家。破产竞留天上乐，铸山争买洞中花。诸郎宴罢银灯合，仙子游回璧月斜。人意似知今日事，急催弦管送年华。", "dynasty": "唐代", "author": "韦庄", "instruct": "七言律诗"}
{"title": "老大", "content": "老大心思久退消，倒巾终日面岧峣。六年无限诗书乐，一种难忘是本朝。", "dynasty": "宋代", "author": "张载", "instruct": "七言绝句"}
{"title": "春晴", "content": "风雨惜春残，新晴为启关。白云归去尽，还我旧青山。", "dynasty": "宋代", "author": "姚宽", "instruct": "五言绝句"}
{"title": "秋日江行", "content": "篷窗心迹羡沙鸥，几处疏林映玉钩。柔橹声中黄叶冷，奚囊载得一江秋。", "dynasty": "清代", "author": "李奉翰", "instruct": "七言绝句"}
{"title": "江亭", "content": "旅食京华兴已阑，喜扶衰惫出重关。江波蘸岸绿堪染，山色迎人秀可餐。濠上观鱼非至乐，管中窥豹岂全斑？此行便问天台路，剩采灵芝换病颜。", "dynasty": "宋代", "author": "陆游", "instruct": "七言律诗"}
{"title": "退居", "content": "老归江上村，孤寂欲何言。世乱时人物，家贫后子孙。青山寒带雨，古木夜啼猿。惆怅西川举，戎装度剑门。", "dynasty": "唐代", "author": "黄滔", "instruct": "五言律诗"}
{"title": "春日", "content": "蜗牛庐畔舫斋前，春晚风光绝可怜。云补断山尤秀拔，竹藏残蕊尚婵娟。", "dynasty": "宋代", "author": "晁公武", "instruct": "七言绝句"}
{"title": "路入剡中作", "content": "截湾冲濑片帆通，高枕微吟到剡中。掠草并飞怜燕子，停桡独饮学渔翁。波涛漫撼长潭月，杨柳斜牵一岸风。便拟乘槎应去得，仙源直恐接星东。", "dynasty": "唐代", "author": "方干", "instruct": "七言律诗"}
{"title": "翡翠", "content": "窥鱼潜立小荷圆，照水飞鸣更碧鲜。斗草人归寻坠翼，绮窗归去补花钿。", "dynasty": "宋代", "author": "曹组", "instruct": "七言绝句"}
{"title": "纵笔", "content": "昼倦夜常成美睡，病多老却未全衰。归从册府犹披卷，了却官书更赋诗。", "dynasty": "宋代", "author": "陆游", "instruct": "七言绝句"}
{"title": "琴", "content": "客来鸣素琴，惆怅对遗音。一曲起于古，几人听到今。尽含风霭远，自泛月烟深。风续水山操，坐生方外心。", "dynasty": "唐代", "author": "潘纬", "instruct": "五言律诗"}
{"title": "登普贤阁观桄榔树留小诗", "content": "壮年薄宦守西瓯，一瞬流光三十秋。今见桄榔两嘉树，恍如重到海边游。", "dynasty": "宋代", "author": "梅挚", "instruct": "七言绝句"}
{"title": "牡丹", "content": "画堂帘卷张清宴，含香带雾情无限。春风爱惜未放开，柘枝鼓振红英绽。", "dynasty": "唐代", "author": "郑谷", "instruct": "七言绝句"}
{"title": "己亥杂诗 其二○四", "content": "可惜南天无此花，腰身略似海棠斜。难忘槐市街南宅，小疏群芳稿一车。", "dynasty": "清代", "author": "龚自珍", "instruct": "七言绝句"}
{"title": "至灵吟", "content": "至灵之谓人，至贵之谓君。明则有日月，幽则有鬼神。", "dynasty": "宋代", "author": "邵雍", "instruct": "五言绝句"}
{"title": "秋兴", "content": "秋风吹我夜，植杖溪桥侧。木叶虽未凋，惨澹无颜色。", "dynasty": "宋代", "author": "陆游", "instruct": "五言绝句"}
{"title": "贻世", "content": "至理不误物，悠悠自不明。黄金烧欲尽，白发火边生。苦惑神仙cX，难收日月精。捕风兼系影，信矣不须争。", "dynasty": "唐代", "author": "贯休", "instruct": "五言律诗"}
{"title": "次日", "content": "野外有一人，独立无四邻。彼见是我身，我见是彼身。", "dynasty": "唐代", "author": "皎然", "instruct": "五言绝句"}
{"title": "北苑侍宴杂咏诗。松", "content": "细韵风中远，寒青雪后浓。繁阴堪避雨，效用待东封。", "dynasty": "唐代", "author": "徐铉", "instruct": "五言绝句"}
{"title": "春敕为诗", "content": "池平生已合，林花发稍稠。风入花枝动，日照水光浮。", "dynasty": "南北朝", "author": "萧绎", "instruct": "五言绝句"}
{"title": "寒食", "content": "一样莺花二月天，饧箫声里兴萧然。三旬九食吾家事，不独今朝是禁烟。", "dynasty": "清代", "author": "薛琼", "instruct": "七言绝句"}
{"title": "贵游", "content": "朝回珮马草萋萋，年少恩深卫霍齐。斧钺旧威龙塞北，池台新赐凤城西。门通碧树开金锁，楼对青山倚玉梯。南陌行人尽回首，笙歌一曲暮云低。", "dynasty": "唐代", "author": "杜牧", "instruct": "七言律诗"}
{"title": "咏菊", "content": "浅红淡白间深黄，簇簇新妆阵阵香。无限枝头好颜色，可怜开不为重阳。", "dynasty": "明代", "author": "丘浚", "instruct": "七言绝句"}
{"title": "送鹤与裴相临别赠诗", "content": "司空爱尔尔须知，不信听吟送鹤诗。羽翮势高宁惜别，稻粱恩厚莫愁饥。夜栖少共鸡争树，晓浴先饶凤占池。稳上青云勿回顾，的应胜在白家时。", "dynasty": "唐代", "author": "白居易", "instruct": "七言律诗"}
{"title": "行田舍", "content": "轻烟微雨满金塘，天气清明看下秧。筋骨已衰难自力，田家次第赐壶浆。", "dynasty": "宋代", "author": "沈辽", "instruct": "七言绝句"}
{"title": "寒食相将诸子游翟得园十诗", "content": "驱使花枝苦未休，平章诗句政宜搜。无端一窦西窗日，不遣吾人略小留。", "dynasty": "宋代", "author": "杨万里", "instruct": "七言绝句"}
{"title": "晚行舍後", "content": "略彴东边一径深，杖藜行饭当登临。稷山并海出遥碧，禹穴生云成暮阴。残岁自兴游子感，少年谁解老人心？归来灯火参差夜，倦倚胡床续短吟。", "dynasty": "宋代", "author": "陆游", "instruct": "七言律诗"}
{"title": "画像题诗", "content": "迎旦东风骑蹇驴，旋呵冻手暖髯须。洛阳无限丹青手，还有功夫画我无？", "dynasty": "唐代", "author": "杜甫", "instruct": "七言绝句"}
{"title": "竹径偶然作", "content": "退朝此休沐，闭户无尘氛。杖策入幽径，清风随此君。琴觞恣偃傲，兰蕙相氛氲。幽赏方自适，林西烟景曛。", "dynasty": "唐代", "author": "权德舆", "instruct": "五言律诗"}
{"title": "莲龟", "content": "半脱莲房露压欹，绿荷深处有游龟。只应翡翠兰苕上，独见玄夫曝日时。", "dynasty": "宋代", "author": "苏轼", "instruct": "七言绝句"}
{"title": "留别", "content": "秦林映陂水，雨过宛城西。留醉楚山别，阴云暮凄凄。", "dynasty": "唐代", "author": "王昌龄", "instruct": "五言绝句"}
{"title": "鸠", "content": "着诗催得雨垂垂，连累林鸠逐妇归。为汝赋晴休怨望，自今已后免分飞。", "dynasty": "宋代", "author": "史弥宁", "instruct": "七言绝句"}
{"title": "赠王主簿诗 一", "content": "日落窗中坐。红妆好颜色。舞衣襞未缝。流黄覆不织。蜻蛉草际飞。游蜂花上食。一遇长相思。愿寄连翩翼。", "dynasty": "南北朝", "author": "谢朓", "instruct": "五言律诗"}
{"title": "即事", "content": "残冬梅玉已全开，明日新阳应候来。但喜痴儿欣节物，又闻残酒滴炉灰。", "dynasty": "宋代", "author": "曹勋", "instruct": "七言绝句"}
{"title": "阙题", "content": "丈夫不感恩，感恩宁有泪。心头感恩血，一滴染天地。", "dynasty": "唐代", "author": "陈润", "instruct": "五言绝句"}
{"title": "春草", "content": "处处碧萋萋，平原带日西。堪随游子路，远入鹧鸪啼。金谷园应没，夫差国已迷。欲寻兰蕙径，荒秽满汀畦。", "dynasty": "唐代", "author": "齐己", "instruct": "五言律诗"}
{"title": "白鹭", "content": "人生四十未全衰，我为愁多白发垂。何故水边双白鹭，无愁头上亦垂丝。", "dynasty": "唐代", "author": "白居易", "instruct": "七言绝句"}
{"title": "缺题", "content": "新阳气候未全佳，尚纵寒威压岁华。赖有椒汤共卯酒，不妨和雪看梅花。", "dynasty": "宋代", "author": "韩绛", "instruct": "七言绝句"}
{"title": "灯词", "content": "灯已阑珊月色寒，舞儿往往夜深还。只因不尽婆娑意，更向街心弄影看。", "dynasty": "宋代", "author": "姜夔", "instruct": "七言绝句"}
{"title": "小雪前三日锺冠之约余侍老人行山舟发后洪入", "content": "止水搅不动，好山邀辄来。松间寒月晚，似角两翁催。", "dynasty": "宋代", "author": "洪咨夔", "instruct": "五言绝句"}
{"title": "泪", "content": "逼脸横颐咽复匀，也曾谗毁也伤神。自从鲁国潸然后，不是奸人即妇人。", "dynasty": "唐代", "author": "罗隐", "instruct": "七言绝句"}
{"title": "行宫", "content": "寥落古行宫，宫花寂寞红。白头宫女在，闲坐说玄宗。", "dynasty": "唐代", "author": "元稹", "instruct": "五言绝句"}
{"title": "秋莺", "content": "残莺何事不知秋，横过幽林尚独游。老舌百般倾耳听，深黄一点入烟流。栖迟背世同悲鲁，浏亮如笙碎在缑。莫更留连好归去，露华凄冷蓼花愁。", "dynasty": "唐代", "author": "李煜", "instruct": "七言律诗"}
{"title": "鹭鸶", "content": "深窥思不穷，揭趾浅沙中。一点山光净，孤飞潭影空。暗栖松叶露，双下蓼花风。好是沧波侣，垂丝趣亦同。", "dynasty": "唐代", "author": "张祜", "instruct": "五言律诗"}
{"title": "野田黄雀行", "content": "游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。萧条两翅蓬蒿下，纵有鹰鹯奈若何。", "dynasty": "唐代", "author": "李白", "instruct": "五言律诗"}
{"title": "江峡寇乱寄怀吟僧", "content": "半锡探寒流，别师猿鹤洲。二三更后雨，四十字边秋。立塞吟霞石，敲鼙看雪楼。扶亲何处隐，惊梦入嵩丘。", "dynasty": "唐代", "author": "李洞", "instruct": "五言律诗"}
{"title": "席上", "content": "市井萧条烟火微，两衙散后雪深时。若无一曲传金盏，争奈衰翁两鬓丝。", "dynasty": "宋代", "author": "曾巩", "instruct": "七言绝句"}
{"title": "偶掇野蔬寄袭美有作", "content": "野园烟里自幽寻，嫩甲香蕤引渐深。行歇每依鸦舅影，挑频时见鼠姑心。凌风蔼彩初携笼，带露虚疏或贮襟。欲助春盘还爱否，不妨萧洒似家林。", "dynasty": "唐代", "author": "陆龟蒙", "instruct": "七言律诗"}
{"title": "迟友", "content": "云树高低迷古墟，问津何处觅长沮？鱼郎引入林深处，轻叩柴扉问起居。", "dynasty": "近代", "author": "苏曼殊", "instruct": "七言绝句"}
{"title": "成宗", "content": "宝刹新妆法事修，五台新刹欲同游。六宫侍女知多少，太后床前早扣头。", "dynasty": "明代", "author": "杨子器", "instruct": "七言绝句"}
{"title": "感中原旧事戏作", "content": "蜂儿园裹香尘细，燕子楼中宝瑟斜。惟有天知太平事，乞倾东海洗胡沙。", "dynasty": "宋代", "author": "陆游", "instruct": "七言绝句"}
{"title": "子夜四时歌", "content": "冻折银瓶水，尘枯宝瑟弦。非关妾无梦，妾夜几曾眠。", "dynasty": "明代", "author": "沈明臣", "instruct": "五言绝句"}
{"title": "观饮", "content": "不饮虽然合众难，何妨众客自盘桓。已看手足互颠倒，更听人人自谓欢。", "dynasty": "宋代", "author": "王令", "instruct": "七言绝句"}
{"title": "梦中作", "content": "天际乌云含雨重，楼前红日照山明。嵩阳居士今安否，青眼看人万里情。", "dynasty": "宋代", "author": "蔡襄", "instruct": "七言绝句"}
{"title": "送郑判官赴徐州（一作郎士元诗）", "content": "从军非陇头，师在古徐州。气劲三河卒，功多万里侯。元戎阃外令，才子幄中筹。莫听关山曲，还生出塞愁。", "dynasty": "唐代", "author": "皇甫冉", "instruct": "五言律诗"}
{"title": "哭僧", "content": "道力自超然，身亡同坐禅。水流元在海，月落不离天。溪白葬时雪，风香焚处烟。世人频下泪，不见我师玄。", "dynasty": "唐代", "author": "清尚", "instruct": "五言律诗"}
{"title": "早寒", "content": "黄叶聚墙角，青苔围柱根。被经霜后薄，镜遇雨来昏。半卷寒檐幕，斜开暖阁门。迎冬兼送老，只仰酒盈尊。", "dynasty": "唐代", "author": "白居易", "instruct": "五言律诗"}
{"title": "读李杜诗", "content": "濯锦沧浪客，青莲澹荡人。才名塞天地，身世老风尘。士固难推挽，人谁不贱贫？明窗数编在，长与物华新。", "dynasty": "宋代", "author": "陆游", "instruct": "五言律诗"}
{"title": "绝句", "content": "万理具涵方寸内，只从此处作经纶。要知希圣无他法，去尽私心德自纯。", "dynasty": "明代", "author": "胡居仁", "instruct": "七言绝句"}
{"title": "飞阁", "content": "飞阁凌波浮渺茫，碧山白云坐相忘。好风历楯泛我袂，兴来取缨濯沧浪。", "dynasty": "宋代", "author": "李廌", "instruct": "七言绝句"}
{"title": "野菊", "content": "塞郊露蕊疏仍小，瘦地霜枝细且长。境僻人稀谁与采，马蹄赢得践余香。", "dynasty": "宋代", "author": "史铸", "instruct": "七言绝句"}
{"title": "龙", "content": "衔烛耀幽都，含章拟凤雏。西秦饮渭水，东洛荐河图。带火移星陆，升云出鼎湖。希逢圣人步，庭阙正晨趋。", "dynasty": "唐代", "author": "李峤", "instruct": "五言律诗"}
{"title": "夜偶诗客操公作", "content": "尘襟一潇洒，清夜得禅公。远自鹤林寺，了知人世空。惊禽翻暗叶，流水注幽丛。多谢非玄度，聊将诗兴同。", "dynasty": "唐代", "author": "韦应物", "instruct": "五言律诗"}
{"title": "宫怨", "content": "泪乾红落脸，心尽白垂头。自此方知怨，从来岂信愁。", "dynasty": "唐代", "author": "任翻", "instruct": "五言绝句"}
{"title": "感事吟", "content": "君子小人正相反，上智下愚诚不移。冶葛根非连灵芝，奈何生与天地齐。", "dynasty": "宋代", "author": "邵雍", "instruct": "七言绝句"}
{"title": "依韵和徐元舆读寄内诗戏成", "content": "鸳鸯同白首，相得在中河。水客莫惊笑，云间比翼多。", "dynasty": "宋代", "author": "梅尧臣", "instruct": "五言绝句"}
{"title": "落日", "content": "落日沧波远岛滨，悲笳一动独伤神。谁知北海吞毡日，不爱英雄爱美人。", "dynasty": "近代", "author": "苏曼殊", "instruct": "七言绝句"}
{"title": "赠窦牟（一作窦洛阳牟见简篇章，偶赠绝句）", "content": "直用天才众却瞋，应欺李杜久为尘。南荒不死中华老，别玉翻同西国人。", "dynasty": "唐代", "author": "杨凭", "instruct": "七言绝句"}
{"title": "四叠", "content": "草户柴门野老居，恍然疑执化人裾。不知身在花阴卧，但见亭台似积苏。", "dynasty": "宋代", "author": "刘克庄", "instruct": "七言绝句"}
{"title": "小松", "content": "发地才过膝，蟠根已有灵。严霜百草白，深院一林青。后夜萧骚动，空阶蟋蟀听。谁于千岁外，吟绕老龙形。", "dynasty": "唐代", "author": "齐己", "instruct": "五言律诗"}
{"title": "题苏若兰回文锦诗图", "content": "千诗织就回文锦，如此阳台暮雨何。亦有英灵苏蕙手，只无悔过窦连波。", "dynasty": "宋代", "author": "黄庭坚", "instruct": "七言绝句"}
{"title": "游钟山诗应西阳王教", "content": "君王挺逸趣。羽斾临崇基。白云随玉趾。青霞杂桂旗。淹留访五药。顾步伫三芝。于焉仰镳驾。岁暮以为期。", "dynasty": "南北朝", "author": "沈约", "instruct": "五言律诗"}
{"title": "赠僧", "content": "藩府十年为律业，南朝本寺往来新。辞归几别深山客，赴请多从远处人。松吹入堂资讲力，野蔬供饭爽禅身。他年更息登坛计，应与云泉作四邻。", "dynasty": "唐代", "author": "周贺", "instruct": "七言律诗"}
{"title": "宋中", "content": "百战无军食，孤城陷虏尘。为伤多易子，翻吊浅为臣。漫漫东流水，悠悠南陌人。空思前事往，向晓泪沾巾。", "dynasty": "唐代", "author": "耿湋", "instruct": "五言律诗"}
{"title": "还东山洛上作", "content": "春流急不浅，归枻去何迟。愁客叶舟里，夕阳花水时。云晴开螮蝀，棹发起鸬鹚。莫道东山远，衡门在梦思。", "dynasty": "唐代", "author": "岑参", "instruct": "五言律诗"}
{"title": "严州", "content": "城府黄尘扑马鞍，一篙重探水云寒。耳边眼底无公事，睡过严州二百滩。", "dynasty": "宋代", "author": "范成大", "instruct": "七言绝句"}
{"title": "种梅", "content": "凄凉池馆欲栖鸦，采笔无心赋落霞。惆怅后庭风味薄，自锄明月种梅花。", "dynasty": "宋代", "author": "刘翰", "instruct": "七言绝句"}
{"title": "蝶", "content": "聚作梨梢白，轻争柳絮狂。夜来花里宿，通体牡丹香。", "dynasty": "宋代", "author": "刘焘", "instruct": "五言绝句"}
{"title": "走笔谢吕行甫惠子鱼", "content": "卧沙细肋吾方厌，通印长鱼谁肯分。好事东平贵公子，贵人不与与苏君。", "dynasty": "宋代", "author": "苏轼", "instruct": "七言绝句"}
{"title": "耕叟", "content": "春风吹蓑衣，暮雨滴箬笠。夫妇耕共劳，儿孙饥对泣。田园高且瘦，赋税重复急。官仓鼠雀群，共待新租入。", "dynasty": "唐代", "author": "齐己", "instruct": "五言律诗"}
{"title": "素梅 四十", "content": "今日开门见远山，炼师坛下列清班。看来都是梅花树，个个春风玉佩环。", "dynasty": "元代", "author": "王冕", "instruct": "七言绝句"}
{"title": "後寓叹", "content": "貂蝉未必出兜鍪，要是苍鹰忆下韝。彭泽往归端为酒，轻车已老岂须侯？千年精卫心平海，三日於菟气食牛。会与高人期物外，摩挲铜狄濡城秋。", "dynasty": "宋代", "author": "陆游", "instruct": "七言律诗"}
{"title": "无题", "content": "半醉凌风过月旁，水精宫殿桂花香。素娥定赴瑶池宴，侍女皆骑白凤凰。", "dynasty": "宋代", "author": "陆游", "instruct": "七言绝句"}
{"title": "落花", "content": "山杏溪桃次第开，狂风正用此时来。未妨老子凭栏兴，满地残红点绿苔。", "dynasty": "宋代", "author": "陆游", "instruct": "七言绝句"}
{"title": "送僧", "content": "大内曾持论，天南化俗行。旧房山雪在，春草岳阳生。晓了莲经义，堪任宝盖迎。王侯皆护法，何寺讲钟鸣。", "dynasty": "唐代", "author": "贾岛", "instruct": "五言律诗"}
{"title": "欹枕", "content": "攲枕高眠日午春，酒酣睡足最闲身。明朝会得穷通理，未必输他马上人。", "dynasty": "唐代", "author": "郑谷", "instruct": "七言绝句"}
{"title": "杂题", "content": "半饱半饥穷境界，知晴知雨病形骸。轩昂似鹤那求料，枯槁如僧不赴斋。", "dynasty": "宋代", "author": "陆游", "instruct": "七言绝句"}
{"title": "横吹曲辞。陇头水", "content": "借问陇头水，年年恨何事。全疑呜咽声，中有征人泪。自古无长策，况我非深智。何计谢潺湲，一宵空不寐。", "dynasty": "唐代", "author": "罗隐", "instruct": "五言律诗"}
{"title": "齐安", "content": "只轮不返笑曹瞒，赤壁空临江水寒。想得周郎铙鼓竞，小乔相与对春山。", "dynasty": "宋代", "author": "杨冠卿", "instruct": "七言绝句"}
{"title": "偶成", "content": "晚来一雨破炎蒸，蕉叶葵花照眼明。稍与灯花寻旧约，却嫌庭树作秋声。", "dynasty": "宋代", "author": "吴儆", "instruct": "七言绝句"}
{"title": "赠别", "content": "多情却似总无情，唯觉樽前笑不成。蜡烛有心还惜别，替人垂泪到天明。", "dynasty": "唐代", "author": "杜牧", "instruct": "七言绝句"}
{"title": "庚午岁九日作", "content": "门底秋苔嫩似蓝，此中消息兴何堪。乱离偷过九月九，头尾算来三十三。云影半晴开梦泽，菊花微暖傍江潭。故人今日在不在，胡雁背风飞向南。", "dynasty": "唐代", "author": "齐己", "instruct": "七言律诗"}
{"title": "使北", "content": "江南浪子是何官，只当空庐杂剧看。拨取公卿如粪土，沐猴徒自辱衣冠。", "dynasty": "宋代", "author": "文天祥", "instruct": "七言绝句"}
{"title": "范参政自建康得资政宫祠六诗寄呈", "content": "风月沧浪自逐臣，烟波甫里亦遗民。未闻官号大学士，辞逊雍容得退身。", "dynasty": "宋代", "author": "赵蕃", "instruct": "七言绝句"}
{"title": "三叠", "content": "早知粉黛非真色，晚觉雕镌损自然。天巧千林均一气，人痴一叶费三年。", "dynasty": "宋代", "author": "刘克庄", "instruct": "七言绝句"}
{"title": "一眺石", "content": "一眺人间万事非，海鸥山鸟便忘机。林端髣髴见帆影，知有扁舟天际归。", "dynasty": "宋代", "author": "傅伯寿", "instruct": "七言绝句"}
{"title": "珍林", "content": "李枣栗银杏，橙梨柿木瓜。杨梅与金橘，不让满园花。", "dynasty": "宋代", "author": "张镃", "instruct": "五言绝句"}
{"title": "重赠", "content": "休遣玲珑唱我诗，我诗多是别君词。明朝又向江头别，月落潮平是去时。", "dynasty": "唐代", "author": "元稹", "instruct": "七言绝句"}
{"title": "和赵王看伎诗", "content": "绿珠歌扇薄。飞燕舞衫长。琴曲随流水。箫声逐凤凰。细缕缠钟格。圆花钉鼓床。悬知曲不误。无事畏周郎。", "dynasty": "南北朝", "author": "庾信", "instruct": "五言律诗"}
{"title": "途中寄李二（一作戎昱诗）", "content": "杨柳含烟灞岸春，年年攀折为行人。好风若借低枝便，莫遣青丝扫路尘。", "dynasty": "唐代", "author": "李益", "instruct": "七言绝句"}
{"title": "所思亭海棠初折赠两使者将以小诗", "content": "东风着物本无私，红入花梢特地奇。想得霜台春思满，一枝聊遣博新诗。", "dynasty": "宋代", "author": "张栻", "instruct": "七言绝句"}
{"title": "晚燕", "content": "百鸟乳雏毕，秋燕独蹉跎。去社日已近，衔泥意如何。不悟时节晚，徒施工用多。人间事亦尔，不独燕营窠。", "dynasty": "唐代", "author": "白居易", "instruct": "五言律诗"}
{"title": "渔歌子•相思曲", "content": "银蒜低垂睡起迟。楝花天气耐相思。羞对镜，怯吟诗。午倦添香入被池。", "dynasty": "明代", "author": "董以宁", "instruct": "七言绝句"}
{"title": "诗", "content": "沉沦众庶间。与世无有殊。纡郁怀伤结。舒展有何由。", "dynasty": "魏晋", "author": "陈琳", "instruct": "五言绝句"}
{"title": "第一百七十一", "content": "天衢阴峥嵘，岁寒心匪他。平生独往愿，零落首阳阿。", "dynasty": "宋代", "author": "文天祥", "instruct": "五言绝句"}
{"title": "以鼎炉遗关子东有诗相谢次韵", "content": "赠君剑川八卦鼎，一饼清泉终日然。净几明窗读周易，妙香时炷不论钱。", "dynasty": "宋代", "author": "王之望", "instruct": "七言绝句"}
{"title": "边思", "content": "腰垂锦带佩吴钩，走马曾防玉塞秋。莫笑关西将家子，只将诗思入凉州。", "dynasty": "唐代", "author": "李益", "instruct": "七言绝句"}
{"title": "率题", "content": "宦路前衔闲不记，醉乡佳境兴方浓。一林高竹长遮日，四壁寒山更闰冬。", "dynasty": "唐代", "author": "司空图", "instruct": "七言绝句"}
{"title": "彦博归自剑阳其家梅已半落作诗见示因次其韵", "content": "为问春从何处归，晚村灯雨细丝丝。从来漏泄冤许柳，点检分明是此枝。", "dynasty": "宋代", "author": "李流谦", "instruct": "七言绝句"}
{"title": "小村", "content": "小小荆扉傍水开，竹桥分路入苍苔。呼童扫去阶前叶，恐有诗人踏月来。", "dynasty": "宋代", "author": "黄庚", "instruct": "七言绝句"}
{"title": "杨给事师皋哭亡爱姬英英窃闻诗人多赋因而继和", "content": "真珠为土玉为尘，未识遥闻鼻亦辛。天上还应收至宝，世间难得是佳人。朱丝自断虚银烛，红粉潜销冷绣裀.见说忘情唯有酒，夕阳对酒更伤神。", "dynasty": "唐代", "author": "姚合", "instruct": "七言律诗"}
{"title": "邓郁", "content": "云母餱粮五岳楼，绣袿少妪导仙游。不应轻信双青鸟，便遣东都事业休。", "dynasty": "宋代", "author": "邓林", "instruct": "七言绝句"}
{"title": "春光", "content": "九十春光斗日光，山城斜路杏花香。几时心绪浑无事，得及游丝百尺长。", "dynasty": "唐代", "author": "李商隐", "instruct": "七言绝句"}
{"title": "闻杨十二新拜省郎，遥以诗贺", "content": "文昌新入有光辉，紫界宫墙白粉闱。晓日鸡人传漏箭，春风侍女护朝衣。雪飘歌句高难和，鹤拂烟霄老惯飞。官职声名俱入手，近来诗客似君稀。", "dynasty": "唐代", "author": "白居易", "instruct": "七言律诗"}
{"title": "吴门 九", "content": "平原落日马萧萧，剩有山僧赋《大招》。最是令人凄绝处，垂虹亭外柳波桥。", "dynasty": "近代", "author": "苏曼殊", "instruct": "七言绝句"}
{"title": "午枕", "content": "茅檐一杯淡藜粥，有底工夫希鼎餗？书中至味人不知，隽永无穷胜粱肉。老夫享此七十年，每媿天公赋予偏。清泉洗釜煎山茗，满榻松风清昼眠。", "dynasty": "宋代", "author": "陆游", "instruct": "七言律诗"}
{"title": "于北平作", "content": "翠野驻戎轩，卢龙转征旆。遥山丽如绮，长流萦似带。海气百重楼，岩松千丈盖。兹焉可游赏，何必襄城外。", "dynasty": "唐代", "author": "李世民", "instruct": "五言律诗"}
{"title": "柳", "content": "腰舞东风未肯休，西风吹叶翠眉愁。谁知此是多情树，最爱春光最怕秋。", "dynasty": "宋代", "author": "黄庚", "instruct": "七言绝句"}
{"title": "钧天", "content": "上帝钧天会众灵，昔人因梦到青冥。伶伦吹裂孤生竹，却为知音不得听。", "dynasty": "唐代", "author": "李商隐", "instruct": "七言绝句"}
{"title": "古意", "content": "虽言千骑上头居，一世生离恨有馀。叶下绮窗银烛冷，含啼自草锦中书。", "dynasty": "唐代", "author": "耿湋", "instruct": "七言绝句"}
{"title": "子夜四时歌。冬", "content": "南云走冷圭，北籁号空木。年年任霜霰，不减筼筜绿。", "dynasty": "唐代", "author": "陆龟蒙", "instruct": "五言绝句"}
{"title": "五台山", "content": "东临真定北云中，盘薄幽并一气通。欲得宝符山上是，不须参礼化人宫。", "dynasty": "清代", "author": "顾炎武", "instruct": "七言绝句"}
{"title": "富春", "content": "天下有水亦有山，富春山水非人寰。长川不是春来绿，千峰倒影落其间。", "dynasty": "唐代", "author": "吴融", "instruct": "七言绝句"}
{"title": "潮", "content": "早潮才落晚潮来，一月周流六十回。不独光阴朝复暮，杭州老去被潮催。", "dynasty": "唐代", "author": "白居易", "instruct": "七言绝句"}
{"title": "左掖梨花（一作海棠。与丘为、皇甫冉同作）", "content": "闲洒阶边草，轻随箔外风。黄莺弄不足，衔入未央宫。", "dynasty": "唐代", "author": "王维", "instruct": "五言绝句"}
{"title": "出门", "content": "出门谁与游，顾影恻我情。赖有木居士，作伴山中行。", "dynasty": "宋代", "author": "姜特立", "instruct": "五言绝句"}
{"title": "废庆宝寺（一作司空曙诗）", "content": "黄叶前朝寺，无僧寒殿开。池晴龟出暴，松暝鹤飞回。古井碑横草，阴廊画杂苔。禅宫亦销歇，尘世转堪哀。", "dynasty": "唐代", "author": "耿湋", "instruct": "五言律诗"}
{"title": "无题", "content": "池塘好处烟迷柳，帘幕昏时雨过山。燕子不知春有恨，衔将花片入梁间。", "dynasty": "宋代", "author": "郑刚中", "instruct": "七言绝句"}
{"title": "新燕", "content": "栖托近佳人，应怜巧语新。风光华屋暖，弦管牡丹晨。远采江泥腻，双飞麦雨匀。差池自有便，敢触杏梁尘。", "dynasty": "唐代", "author": "齐己", "instruct": "五言律诗"}
{"title": "贵游", "content": "绣衣公子宴池塘，淑景融融万卉芳。珠翠照天春未老，管弦临水日初长。风飘柳线金成穗，雨洗梨花玉有香。醉后不能离绮席，拟凭青帝系斜阳。", "dynasty": "唐代", "author": "刘兼", "instruct": "七言律诗"}
{"title": "广陵开元寺阁上作", "content": "满槛山川漾落晖，槛前前事去如飞。云中鸡犬刘安过，月里笙歌炀帝归。江蹙海门帆散去，地吞淮口树相依。红楼翠幕知多少，长向东风有是非。", "dynasty": "唐代", "author": "罗隐", "instruct": "七言律诗"}
{"title": "对食戏作", "content": "春前腊後物华催，时伴儿曹把酒杯。蒸饼犹能十字裂，馄饨那得五般来。", "dynasty": "宋代", "author": "陆游", "instruct": "七言绝句"}
{"title": "有客", "content": "有客访山间，愁襟一笑宽。青灯亲软语，薄酒缓清欢。", "dynasty": "宋代", "author": "姜特立", "instruct": "五言绝句"}
{"title": "东居 五", "content": "异国名香莫浪偷，窥帘一笑意偏幽。明珠欲赠还惆怅，来岁双星怕引愁。", "dynasty": "近代", "author": "苏曼殊", "instruct": "七言绝句"}
{"title": "江行遇王侍御", "content": "数年分散秦吴隔，暂泊官船浦柳中。新草军书名更重，久辞山径业应空。渡头潮落将行客，天际风高未宿鸿。此日相逢魂合断，赖君身事渐飞冲。", "dynasty": "唐代", "author": "黄滔", "instruct": "七言律诗"}
{"title": "寄二徐", "content": "珍重渠家大小君，分明二陆是前身。遥知洛下倾城看，锦样文章玉样人。", "dynasty": "宋代", "author": "刘克庄", "instruct": "七言绝句"}
{"title": "红蕉", "content": "红蕉曾到岭南看，校小芭蕉几一般。差是斜刀剪红绢，卷来开去叶中安。", "dynasty": "唐代", "author": "徐凝", "instruct": "七言绝句"}
{"title": "山行", "content": "鸟飞不过人行处，山好直连天尽头。下马忽逢难画景，市声栏槛亦销忧。", "dynasty": "宋代", "author": "张镃", "instruct": "七言绝句"}
{"title": "题贾岛吟诗台", "content": "吟魂不复游，台亦似荒丘。一径草中出，长江天外流。暝烟寒鸟集，残月夜虫愁。愿得生禾黍，锄平恨即休。", "dynasty": "唐代", "author": "张乔", "instruct": "五言律诗"}
{"title": "杨花", "content": "不斗秾华不占红，自飞晴野雪濛濛。百花长恨风吹落，唯有杨花独爱风。", "dynasty": "唐代", "author": "吴融", "instruct": "七言绝句"}
{"title": "遣兴", "content": "如幻如泡世，多愁多病身。乱来知酒圣，贫去觉钱神。异国清明节，空江寂寞春。声声林上鸟，唤我北归秦。", "dynasty": "唐代", "author": "韦庄", "instruct": "五言律诗"}
{"title": "已亥杂诗 16", "content": "弃妇丁宁嘱小姑，姑恩莫负百年劬。米盐种种家常话，泪湿红裙未绝裾。", "dynasty": "清代", "author": "龚自珍", "instruct": "七言绝句"}
{"title": "新水", "content": "柳外朝朝雨，平添过旧痕。往时桃叶渡，今日更销魂。", "dynasty": "明代", "author": "袁凯", "instruct": "五言绝句"}
{"title": "有感", "content": "昨夜秋风吹草堂，客中气象太凄凉。饥来一字不可煮，虚过半生徒尔狂。亲老每惭疏菽水，儿痴安忍诳灰囊？孤桐破碎蒯缑脱，坐对夕阳歌慨慷。", "dynasty": "元代", "author": "王冕", "instruct": "七言律诗"}
{"title": "碧瓦", "content": "碧瓦楼头绣幙遮，赤栏桥外绿溪斜。无风杨柳漫天絮，不雨棠梨满地花。", "dynasty": "宋代", "author": "范成大", "instruct": "七言绝句"}
{"title": "都城从事萧员外寄海梨花诗，尽绮丽至惠然远及", "content": "珠履行台拥附蝉，外郎高步似神仙。陈词今见唐风盛，从事遥瞻卫国贤。掷地好词凌彩笔，浣花春水腻鱼笺。东山芳意须同赏，子看囊盛几日传。", "dynasty": "唐代", "author": "羊士谔", "instruct": "七言律诗"}
{"title": "秋思", "content": "夕照红于烧，晴空碧胜蓝。兽形云不一，弓势月初三。雁思来天北，砧愁满水南。萧条秋气味，未老已深谙。", "dynasty": "唐代", "author": "白居易", "instruct": "五言律诗"}
{"title": "燕", "content": "年去年来来去忙，春寒烟暝渡潇湘。低飞绿岸和梅雨，乱入红楼拣杏梁。闲几砚中窥水浅，落花径里得泥香。千言万语无人会，又逐流莺过短墙。", "dynasty": "唐代", "author": "郑谷", "instruct": "七言律诗"}
{"title": "舟喻", "content": "楼船万险出惊湍，未到安坻未是安。万一暗逢罗刹石，破舟覆族有何难。", "dynasty": "宋代", "author": "姜特立", "instruct": "七言绝句"}
{"title": "即席", "content": "稚荷出水榴花开，长苖圜鼙送举杯。村邻相乐君勿笑，要是安健无凶灾。", "dynasty": "宋代", "author": "陆游", "instruct": "七言绝句"}
{"title": "归燕", "content": "海燕频来去，西人独滞留。天边又相送，肠断故园秋。", "dynasty": "唐代", "author": "崔道融", "instruct": "五言绝句"}
{"title": "题渊明采菊图子璿所作", "content": "云出无心还自归，乱峰明处日西微。白衣不至东篱寂，满把菊花风动衣。", "dynasty": "宋代", "author": "赵蕃", "instruct": "七言绝句"}
{"title": "早春", "content": "雪消冰又释，景和风复暄。满庭田地湿，荠叶生墙根。官舍悄无事，日西斜掩门。不开庄老卷，欲与何人言。", "dynasty": "唐代", "author": "白居易", "instruct": "五言律诗"}
{"title": "天申节诗", "content": "南来欣遇千秋节，北向空驰万里心。永日清风吹古寺，一杯聊见祝尧深。", "dynasty": "宋代", "author": "朱翌", "instruct": "七言绝句"}
{"title": "闺思", "content": "抱得朱丝琴，临风弹《别鹤》。愁如江潮生，不共江潮落。", "dynasty": "清代", "author": "王鸿绪", "instruct": "五言绝句"}
{"title": "杂咏", "content": "微风翻翻芋叶白，落日漠漠稻花香。出门纵辔何所诣，万里桥南追晚凉。", "dynasty": "宋代", "author": "陆游", "instruct": "七言绝句"}
{"title": "和徐判院见惠诗篇", "content": "姚魏谁教混草莱，今朝老眼为君开。建安自有亲衣钵，知道诗翁不姓梅。", "dynasty": "宋代", "author": "姜特立", "instruct": "七言绝句"}
{"title": "写兴", "content": "谢豹花开满岭红，空蒙晓雨湿春丛。看山不尽行人意，处处东风啼郭公。", "dynasty": "明代", "author": "汪广洋", "instruct": "七言绝句"}
{"title": "西湖", "content": "西湖历历旧嬉游，佳处欣逢辄少留。却恨草堂元不识，故教俗眼为君羞。", "dynasty": "宋代", "author": "袁说友", "instruct": "七言绝句"}
{"title": "奉使鄂渚至乌江道中作", "content": "沧洲不复恋鱼竿，白发那堪戴铁冠。客路向南何处是，芦花千里雪漫漫。", "dynasty": "唐代", "author": "刘长卿", "instruct": "七言绝句"}
{"title": "村乐", "content": "槿篱围里三间屋，棘堑周遭数亩山。雨后课儿耕种了，茅簷晴曝一冬闲。", "dynasty": "宋代", "author": "黄敏求", "instruct": "七言绝句"}
{"title": "哭李峤诗", "content": "台阁神仙地，衣冠君子乡。昨朝犹对坐，今日忽云亡。魂随司命鬼，魄逐见阎王。此时罢欢笑，无复向朝堂。", "dynasty": "唐代", "author": "崔泰之", "instruct": "五言律诗"}
{"title": "再招", "content": "遥知道侣谈玄次，又是文交丽事时。虽是寒轻云重日，也留花簟待徐摛。", "dynasty": "唐代", "author": "陆龟蒙", "instruct": "七言绝句"}
{"title": "玉清公主挽歌（代宗之女）", "content": "学凤年犹小，乘龙日尚赊。初封千户邑，忽驾五云车。地接金人岸，山通玉女家。秋风何太早，吹落禁园花。", "dynasty": "唐代", "author": "张谓", "instruct": "五言律诗"}
{"title": "忆远", "content": "良人远戍玉门关，十度花开未遣还。但使报君心胆赤，莫教愁别鬓毛斑。", "dynasty": "明代", "author": "唐之淳", "instruct": "七言绝句"}
{"title": "冬日", "content": "短景匆匆过，新寒亹亹来。客游聊戏耳，世事亦悠哉！绿动连村麦，香吹到处梅。锦城花柳窟，归去看春回。", "dynasty": "宋代", "author": "陆游", "instruct": "五言律诗"}
{"title": "温故", "content": "号寒博士灯檠作，冻死秀才衣带诗。鲸吸偶陶陶兀兀，蝉嘶尚怪怪奇奇。", "dynasty": "宋代", "author": "刘克庄", "instruct": "七言绝句"}
{"title": "钓台", "content": "金门谁奉诏，碧岸独垂钩。旧友只樵叟，新交惟野鸥。嘉名悬日月，深谷化陵丘。便可招巢父，长川好饮牛。", "dynasty": "唐代", "author": "徐夤", "instruct": "五言律诗"}
{"title": "怀古", "content": "古来一代文章事，自有风骚翰墨臣。今日苏门四君子，异时邺下七诗人。", "dynasty": "宋代", "author": "姜特立", "instruct": "七言绝句"}
{"title": "蚩蚩", "content": "氓之蚩蚩不足数，四月五月蒙松雨。闭门县榻二十年，不见孺子与文举。", "dynasty": "宋代", "author": "李廌", "instruct": "七言绝句"}
{"title": "留赠", "content": "舞靴应任闲人看，笑脸还须待我开。不用镜前空有泪，蔷薇花谢即归来。", "dynasty": "唐代", "author": "杜牧", "instruct": "七言绝句"}
{"title": "昌年宫之作", "content": "但有离宫处，君王每不居。旗门芳草合，辇路小槐疏。殿闭山烟满，窗凝野霭虚。丰年多望幸，春色待銮舆。", "dynasty": "唐代", "author": "豆卢复", "instruct": "五言律诗"}
{"title": "黄雀", "content": "群聚群飞畏行止，饮啄惊鸣顾无已。多虞多事足机张，独宿蓬蒿信为美。", "dynasty": "宋代", "author": "曹勋", "instruct": "七言绝句"}
{"title": "谢安", "content": "谢安才业自超群，误长清谈助世纷。秦晋区区等亡国，可能王衍胜商君。", "dynasty": "宋代", "author": "王安石", "instruct": "七言绝句"}
{"title": "迎鸿", "content": "八月当秋社，儿童报雁来。稿砧相别久，莫是有书回。", "dynasty": "清代", "author": "陆懿淑", "instruct": "五言绝句"}
{"title": "叹别", "content": "北来南去几时休，人在光阴似箭流。直待江山尽无路，始因抛得别离愁。", "dynasty": "唐代", "author": "罗邺", "instruct": "七言绝句"}
{"title": "相逢行", "content": "相逢不道远，相见即言归。高堂春昼永，好待舞斑衣。", "dynasty": "明代", "author": "唐文凤", "instruct": "五言绝句"}
{"title": "空", "content": "寒月沈沈洞房静，真珠帘外梧桐影。秋霜欲下手先知，灯底裁缝剪刀冷。", "dynasty": "唐代", "author": "白居易", "instruct": "七言绝句"}
{"title": "山雨", "content": "山雨霏空送嫩凉，烟丝极目益苍茫。中元明日传停跸，渐石长途谅不妨。", "dynasty": "清代", "author": "弘历", "instruct": "七言绝句"}
{"title": "至诚吟", "content": "不多求故得，不杂学故明。欲得心常明，无过用至诚。", "dynasty": "宋代", "author": "邵雍", "instruct": "五言绝句"}
{"title": "旅怀", "content": "天地虽宽靡所容，长淮谁是主人翁。江南父老还相念，只欠一帆东海风。", "dynasty": "宋代", "author": "文天祥", "instruct": "七言绝句"}
{"title": "谢张廷老司理录示山居诗", "content": "老觉人间万事非，但思茆屋映疏篱。秋衾已是饶归梦，更读山居二十诗。", "dynasty": "宋代", "author": "陆游", "instruct": "七言绝句"}
{"title": "今皇帝陛下一诏征兵…次第归降臣获睹圣功辄献歌咏", "content": "捷书皆应睿谋期，十万曾无一镞遗。汉武惭夸朔方地，周宣休道太原师。威加塞外寒来早，恩入河源冻合迟。听取满城歌舞曲，凉州声韵喜参差。", "dynasty": "唐代", "author": "杜牧", "instruct": "七言律诗"}
{"title": "游鲦", "content": "禹凿天门浪渺茫，游鲦也解化龙翔。风云得路夸头角，岁旱争寻窟穴藏。", "dynasty": "宋代", "author": "刘子翚", "instruct": "七言绝句"}
{"title": "早起", "content": "夜坐还早起，寂寥多病身。神清寻梦在，香极觉花新。树露繁于雨，溪云动似人。又知何处客，轧轧转征轮。", "dynasty": "唐代", "author": "贯休", "instruct": "五言律诗"}
{"title": "秦门。再吟", "content": "盗贼纵横主恶闻，遂为流矢犯君轩。怪言何不早言者，若使早言还不存。", "dynasty": "唐代", "author": "周昙", "instruct": "七言绝句"}
{"title": "西楼", "content": "小郡大江边，危楼夕照前。青芜卑湿地，白露泬寥天。乡国此时阻，家书何处传。仍闻陈蔡戍，转战已三年。", "dynasty": "唐代", "author": "白居易", "instruct": "五言律诗"}
{"title": "安分吟", "content": "安分身无辱，知几心逢闲。虽居人世上，却是出人间。", "dynasty": "宋代", "author": "邵雍", "instruct": "五言绝句"}
{"title": "春游", "content": "园林有佳趣，扶筇时往还。白发心犹壮，逢仙不问丹。", "dynasty": "明代", "author": "张天赋", "instruct": "五言绝句"}
{"title": "大庆堂赐宴元珰而有诗呈吴越王", "content": "非为亲贤展绮筵，恒常宁敢恣游盘。绿搓杨柳绵初软，红晕樱桃粉未干。谷鸟乍啼声似涩，甘霖方霁景犹寒。笙歌风紧人酣醉，却绕珍丛烂熳看。", "dynasty": "唐代", "author": "韩偓", "instruct": "七言律诗"}
{"title": "往年宿瓜步梦中得小诗录示民师", "content": "吴塞蒹葭空碧海，隋宫杨柳只金堤。春风自恨无情水，吹得东流竟日西。", "dynasty": "宋代", "author": "苏轼", "instruct": "七言绝句"}
{"title": "水栀", "content": "汲水埋盆便当池，水栀花旺雪盈枝。江湖万里何曾远，祗在先生托兴时。", "dynasty": "宋代", "author": "张镃", "instruct": "七言绝句"}
{"title": "感昔", "content": "负琴腰剑成三友，出蜀归吴历百城。最是客途愁绝处，巫山庙下听猿声。", "dynasty": "宋代", "author": "陆游", "instruct": "七言绝句"}
{"title": "答鄱阳客药名诗", "content": "江皋岁暮相逢地，黄叶霜前半夏枝。子夜吟诗向松桂，心中万事喜君知。", "dynasty": "唐代", "author": "张籍", "instruct": "七言绝句"}
{"title": "题兰", "content": "鶗鴂声中花片飞，楚兰遗思独依依。春风先自悲芳草，惆怅王孙又不归。", "dynasty": "元代", "author": "张翥", "instruct": "七言绝句"}
{"title": "饮者", "content": "大醉害心风，小醉卧咽呕。世有大先生，一饮石五斗。", "dynasty": "宋代", "author": "刘克庄", "instruct": "五言绝句"}
{"title": "东都所居寒食下作", "content": "江南寒食早，二月杜鹃鸣。日暖山初绿，春寒雨欲晴。浴蚕当社日，改火待清明。更喜瓜田好，令人忆邵平。", "dynasty": "唐代", "author": "陈润", "instruct": "五言律诗"}
{"title": "咏杜若诗", "content": "生在穷绝地。岂与世相亲。不顾逢采撷。本欲芳幽人。", "dynasty": "南北朝", "author": "沈约", "instruct": "五言绝句"}
{"title": "十山歌呈太守胡平一", "content": "後赵前丁两使君，群偷望见总星奔。後人却笑渠侬猛，仁及偷儿不及民。", "dynasty": "宋代", "author": "杨万里", "instruct": "七言绝句"}
{"title": "子大有游东山之约以诗相趣因次其韵", "content": "家如锦里先生甫，诗似钱塘处士逋。若解山中安稳住，定胜软饱卧流苏。", "dynasty": "宋代", "author": "王炎", "instruct": "七言绝句"}
{"title": "渔父", "content": "轻舟一叶一轻篷，上有萧萧鹤发翁。昨夜不知何得宿，月明都在笛声中。", "dynasty": "宋代", "author": "刘翰", "instruct": "七言绝句"}
{"title": "冬夜寓直麟阁（一作王维诗）", "content": "直事披三省，重关闭七门。广庭怜雪净，深屋喜炉温。月幌花虚馥，风窗竹暗喧。东山白云意，兹夕寄琴尊。", "dynasty": "唐代", "author": "宋之问", "instruct": "五言律诗"}
{"title": "梦觉", "content": "梦回斜日转花阴，时有黄鹂送好半。高卧草庐人不识，东风啼乌独知心。", "dynasty": "宋代", "author": "刘过", "instruct": "七言绝句"}
{"title": "舂夫", "content": "秕糠粒粒裹真珠，玉杵舂来白有余。待问姮娥借金鼎，等閒令汝作蟾蜍。", "dynasty": "宋代", "author": "华岳", "instruct": "七言绝句"}
{"title": "同鹿门少年马绍隆冥游诗。忆荆南", "content": "高名宋玉遗闲丽，作赋兰成绝盛才。谁似辽东千岁鹤，倚天华表却归来。", "dynasty": "唐代", "author": "庞德公", "instruct": "七言绝句"}
{"title": "故程将军妻南阳郡夫人樊氏挽歌", "content": "德配程休甫，名高鲁季姜。宠荣苍玉珮，宴梦郁金堂。白日期偕老，幽泉忽悼亡。国风犹在咏，江汉近南阳。", "dynasty": "唐代", "author": "孙逖", "instruct": "五言律诗"}
{"title": "宋玉", "content": "何事荆台百万家，惟教宋玉擅才华。楚辞已不饶唐勒，风赋何曾让景差。落日渚宫供观阁，开年云梦送烟花。可怜庾信寻荒径，犹得三朝托后车。", "dynasty": "唐代", "author": "李商隐", "instruct": "七言律诗"}
{"title": "漫述", "content": "世事艰难如意少，功名荣耀误人多。浮云富贵非吾愿，且买扁舟理钓蓑。", "dynasty": "宋代", "author": "黄庚", "instruct": "七言绝句"}
{"title": "腊残", "content": "腊残梅破靥，春近柳含滋。指日欢娱地，东风浩荡时。", "dynasty": "宋代", "author": "姜特立", "instruct": "五言绝句"}
{"title": "渔父", "content": "已携巨鲤换新粳，尚有鲦鯈得自烹。闻道烹鲜易烦碎，呼儿勿用苦为羹。", "dynasty": "宋代", "author": "方丰之", "instruct": "七言绝句"}
{"title": "春云", "content": "松边寒彩过前山，松下铺毡坐不还。泽物为霜休自苦，且来相伴约斋閒。", "dynasty": "宋代", "author": "张镃", "instruct": "七言绝句"}
{"title": "杏花", "content": "登龙曾入少年场，锡宴琼林醉御觞。争戴满头红烂熳，至今犹杂桂枝香。", "dynasty": "宋代", "author": "王禹偁", "instruct": "七言绝句"}
{"title": "出塞", "content": "瘦马羸童行背秦，暮鸦撩乱入残云。北风吹起寒营角，直至榆关人尽闻。", "dynasty": "唐代", "author": "蒋吉", "instruct": "七言绝句"}
{"title": "稼村诗帖", "content": "隐居何事可谋生，尧舜难周畎亩情。若得一犁膏雨足，石田茅屋起歌声。", "dynasty": "宋代", "author": "蔡襄", "instruct": "七言绝句"}
{"title": "夜琴", "content": "蜀桐木性实，楚丝音韵清。调慢弹且缓，夜深十数声。入耳澹无味，惬心潜有情。自弄还自罢，亦不要人听。", "dynasty": "唐代", "author": "白居易", "instruct": "五言律诗"}
{"title": "书院无历日以诗代书问路侍御六月大小", "content": "野性迷尧历，松窗有道经。故人为柱史，为我数阶蓂。", "dynasty": "唐代", "author": "李益", "instruct": "五言绝句"}
{"title": "行军九日思长安故园", "content": "强欲登高去，无人送酒来。遥怜故园菊，应傍战场开。", "dynasty": "唐代", "author": "岑参", "instruct": "五言绝句"}
{"title": "咏梅杂诗", "content": "风流百世林和靖，洒落三生杨补之。一自阆风归去后，几回展画又观诗。", "dynasty": "宋代", "author": "张道洽", "instruct": "七言绝句"}
{"title": "桃花", "content": "武陵人去水横陈，独向玄都管领春。日暖风轻尘扑面，刘郎空老苦吟身。", "dynasty": "宋代", "author": "施枢", "instruct": "七言绝句"}
{"title": "歌", "content": "一夜列三清，闻歌曲阜城。雪飞红烬影，珠贯碧云声。皓齿娇微发，青蛾怨自生。不知新弟子，谁解啭喉轻。", "dynasty": "唐代", "author": "张祜", "instruct": "五言律诗"}
{"title": "寒食", "content": "朱株蜜炬出严闉，走马天街赐近臣。我亦茅檐自钻燧，煨鍼烧艾检桐人。", "dynasty": "宋代", "author": "李廌", "instruct": "七言绝句"}
{"title": "从仕", "content": "居闲食不足，从仕力难任。两事皆害性，一生恒苦心。黄昏归私室，惆怅起叹音。弃置人间世，古来非独今。", "dynasty": "唐代", "author": "韩愈", "instruct": "五言律诗"}
{"title": "并州", "content": "戍旗青草接榆关，雨里并州四月寒。谁会凭阑潜忍泪，不胜天际似江干。", "dynasty": "唐代", "author": "韩偓", "instruct": "七言绝句"}
{"title": "重阳", "content": "茱萸半紫菊花黄，时节催人日夜忙。便使老夫年满百，无过二十二重阳。", "dynasty": "宋代", "author": "戴复古", "instruct": "七言绝句"}
{"title": "秋怨", "content": "梦断南窗啼晓乌，新霜昨夜下庭梧。不知帘外如珪月，还照边城到晓无。", "dynasty": "唐代", "author": "罗邺", "instruct": "七言绝句"}
{"title": "南安夕阳山真寂寺题诗", "content": "惟爱禅林秋月空，谁能归去宿龙宫。夜深闻法餐甘露，喜在莲花法界中。", "dynasty": "唐代", "author": "李忱", "instruct": "七言绝句"}
{"title": "子大有游东山之约以诗相趣因次其韵", "content": "猛省香山及辋川，句中摹写共流传。烦公检点遗编看，二老元曾赋几篇。", "dynasty": "宋代", "author": "王炎", "instruct": "七言绝句"}
{"title": "夕阳", "content": "夕阳秋更好，敛敛蕙兰中。极浦明残雨，长天急远鸿。僧窗留半榻，渔舸透疏篷。莫恨清光尽，寒蟾即照空。", "dynasty": "唐代", "author": "郑谷", "instruct": "五言律诗"}
{"title": "移居", "content": "上台言任养疏愚，乞与西城水满湖。吹榻好风终日有，趁凉闲客片时无。檀栾翠拥清蝉在，菡萏红残白鸟孤。欲问存思搜抉妙，几联诗许敌三都。", "dynasty": "唐代", "author": "齐己", "instruct": "七言律诗"}
{"title": "绿萝", "content": "绿萝萦数匝，本在草堂间。秋色寄高树，昼阴笼近山。移花疏处过，劚药困时攀。日暮微风起，难寻旧径还。", "dynasty": "唐代", "author": "杜牧", "instruct": "五言律诗"}
{"title": "松", "content": "云外千寻好性灵，伴杉陪柏事孤贞。招呼暑气终无分，应和凉风别有声。细雨洒时花旋落，道人食处叶重生。如逢郢匠垂搜采，为栋为梁力不轻。", "dynasty": "唐代", "author": "卢士衡", "instruct": "七言律诗"}
{"title": "春词", "content": "睍睆黄鹂出，参差紫燕飞。君仁罿罻阔，惠及羽毛微。", "dynasty": "宋代", "author": "毛滂", "instruct": "五言绝句"}
{"title": "桥", "content": "乌鹊填应满，黄公去不归。势疑虹始见，形似雁初飞。妙应七星制，高分半月辉。秦王空构石，仙岛远难依。", "dynasty": "唐代", "author": "李峤", "instruct": "五言律诗"}
{"title": "暮春", "content": "园林芳事已阑珊，开尽茶蘼亦懒看。深院日长眠听雨，重重帘影隔春寒。", "dynasty": "宋代", "author": "黄庚", "instruct": "七言绝句"}
{"title": "席上贻歌者", "content": "花月楼台近九衢，清歌一曲倒金壶。座中亦有江南客，莫向春风唱鹧鸪。", "dynasty": "唐代", "author": "郑谷", "instruct": "七言绝句"}
{"title": "自遣", "content": "莫将一病苦忧煎，山尚能游石可眠。匹似病风兼病脚，老夫犹是地行仙。", "dynasty": "宋代", "author": "杨万里", "instruct": "七言绝句"}
{"title": "倡妪叹", "content": "万钱买尔身，千钱买尔笑。老笑空媚人，笑死人不要。", "dynasty": "宋代", "author": "梅尧臣", "instruct": "五言绝句"}
{"title": "小桃", "content": "梅粉飘零柳未烟，一枝春色独当轩。今年盼得红苞折，风雪禁持第几番。", "dynasty": "元代", "author": "王恽", "instruct": "七言绝句"}
{"title": "此身", "content": "此身日日一箪贫，贫里留残自在身。独把筇枝行又立，东风花柳不嗔人。", "dynasty": "金朝", "author": "秦略", "instruct": "七言绝句"}
{"title": "云和", "content": "非琴非瑟亦非筝，拨柱推弦调未成。欲散白头千万恨，只消红袖两三声。", "dynasty": "唐代", "author": "白居易", "instruct": "七言绝句"}
{"title": "观吴兴俞君新之作画于瑞竹俞君索诗漫兴四绝", "content": "平生苕霅舟，略计忘几历。诗里不能收，付君医画癖。", "dynasty": "宋代", "author": "赵蕃", "instruct": "五言绝句"}
{"title": "雪中作", "content": "赋分多情客，经年去国心。疏钟寒郭晚，密雪水亭深。影迥鸿投渚，声愁雀噪林。他乡一尊酒，独坐不成斟。", "dynasty": "唐代", "author": "徐铉", "instruct": "五言律诗"}
{"title": "十山歌呈太守胡平一", "content": "豺虎深交鴈骛行，到官管取汝无妨。只将剽劫为喧闹，喝放归来尽陆梁。", "dynasty": "宋代", "author": "杨万里", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "指麾谈笑间，朗若月出云。放之准四海，经济要属君。", "dynasty": "宋代", "author": "包恢", "instruct": "五言绝句"}
{"title": "酒", "content": "江形圜似阮家盆，山势岑如北海樽。户有浮蛆春盎盎，双松一路醉乡门。", "dynasty": "宋代", "author": "黄庭坚", "instruct": "七言绝句"}
{"title": "苦蚊", "content": "四壁人声绝，榻下蚊烟灭。可怜翠微翁，一夜敲打拍。", "dynasty": "宋代", "author": "华岳", "instruct": "五言绝句"}
{"title": "池上", "content": "小娃撑小艇，偷采白莲回。不解藏踪迹，浮萍一道开。", "dynasty": "唐代", "author": "白居易", "instruct": "五言绝句"}
{"title": "贾生", "content": "一时谋议略施行，谁道君王薄贾生。爵位自高言尽废，古来何啻万公卿。", "dynasty": "宋代", "author": "王安石", "instruct": "七言绝句"}
{"title": "春行即兴", "content": "宜阳城下草萋萋，涧水东流复向西。芳树无人花自落，春山一路鸟空啼。", "dynasty": "唐代", "author": "李华", "instruct": "七言绝句"}
{"title": "谢西川可准上人远寄诗集", "content": "匡社经行外，沃洲禅宴馀。吾师还继此，后辈复何如。江上传风雅，静中时卷舒。堪随乐天集，共伴白芙蕖。", "dynasty": "唐代", "author": "齐己", "instruct": "五言律诗"}
{"title": "村居", "content": "水绕陂田竹绕篱，榆钱落尽槿花稀。夕阳牛背无人卧，带得寒鸦两两归。", "dynasty": "宋代", "author": "张舜民", "instruct": "七言绝句"}
{"title": "寓言", "content": "生有缝春讽，死无封禅书。不须求大手，吾自表幽墟。", "dynasty": "宋代", "author": "刘克庄", "instruct": "五言绝句"}
{"title": "已亥杂诗 58", "content": "张杜西京说外家，斯文吾述段金沙。导河积石归东海，一字源流奠万譁。", "dynasty": "清代", "author": "龚自珍", "instruct": "七言绝句"}
{"title": "听琴", "content": "清月转瑶轸，弄中湘水寒。能令坐来客，不语自相看。静恐鬼神出，急疑风雨残。几时归岭峤，更过洞庭弹。", "dynasty": "唐代", "author": "张乔", "instruct": "五言律诗"}
{"title": "闻警", "content": "鹿耳门前吼怒涛，奇愁郁勃索香醪。记曾风雨苍凉夜，灯影摇红读豹韬。", "dynasty": "清代", "author": "王汉秋", "instruct": "七言绝句"}
{"title": "南海府罢南康阻浅行侣稍稍登陆…主人燕饯至频暮宿东溪", "content": "暗滩水落涨虚沙，滩去秦吴万里赊。马上折残江北柳，舟中开尽岭南花。离歌不断如留客，归梦初惊似到家。山鸟一声人未起，半床春月在天涯。", "dynasty": "唐代", "author": "许浑", "instruct": "七言律诗"}
{"title": "台城", "content": "宫殿余基长草花，景阳宫树噪村鸦。云屯雉堞依然在，空绕渔樵四五家。", "dynasty": "唐代", "author": "张乔", "instruct": "七言绝句"}
{"title": "金灯", "content": "疏茎秋拥翠，幽艳夕添红。有月长灯在，无烟烬火同。香浓初受露，势庳不知风。应笑金台上，先随晓漏终。", "dynasty": "唐代", "author": "卢溵", "instruct": "五言律诗"}
{"title": "已亥杂诗 310", "content": "使君谈艺笔通神，斗大高阳酒国春。消我关山风雪怨，天涯握手尽文人。", "dynasty": "清代", "author": "龚自珍", "instruct": "七言绝句"}
{"title": "晚春", "content": "草深烟景重，林茂夕阳微。不雨花犹落，无风絮自飞。", "dynasty": "宋代", "author": "释守璋", "instruct": "五言绝句"}
{"title": "离合诗 一", "content": "放棹遵遥涂。方与情人别。啸歌亦何言。肃尔凌霜节。", "dynasty": "南北朝", "author": "谢惠连", "instruct": "五言绝句"}
{"title": "塘闸", "content": "山逢塘闸冠南中，小大高低十九峰。东畔连尖尤秀绝，一双铜绿翠铺茸。", "dynasty": "宋代", "author": "杨万里", "instruct": "七言绝句"}
{"title": "解嘲", "content": "我生学语即耽书，万卷纵横眼欲枯。莫道终身作鱼蠹，尔来书外有工夫。", "dynasty": "宋代", "author": "陆游", "instruct": "七言绝句"}
{"title": "泛湖", "content": "笔床茶灶钓鱼竿，潋潋平湖淡淡山。浪说枕戈心万里，此身常在水云间。", "dynasty": "宋代", "author": "陆游", "instruct": "七言绝句"}
{"title": "夜归", "content": "夜来归来冲虎过，山黑家中已眠卧。傍见北斗向江低，仰看明星当空大。庭前把烛嗔两炬，峡口惊猿闻一个。白头老罢舞复歌，杖藜不睡谁能那。", "dynasty": "唐代", "author": "杜甫", "instruct": "七言律诗"}
{"title": "逸再为婺女之行既别出郭矣夜不能寐成六绝句", "content": "兹行为谢时衡岳，并与传声吕法曹。汝解事贤其自勉，我因求友不妨高。", "dynasty": "宋代", "author": "赵蕃", "instruct": "七言绝句"}
{"title": "袁墓", "content": "香云漠漠雪飘飘，积翠层岚近可招。犹记玉堂春夜梦，短篷斜系虎山桥。", "dynasty": "清代", "author": "汪俊", "instruct": "七言绝句"}
{"title": "郡宴", "content": "瑶琴能挑文君意，玉笛安知虢国心。但是有情俱感动，惟村夫子不知音。", "dynasty": "宋代", "author": "刘克庄", "instruct": "七言绝句"}
{"title": "七夕赋咏成篇", "content": "一年抱怨嗟长别，七夕含态始言归。飘飘罗袜光天步，灼灼新妆鉴月辉。情催巧笑开星靥，不惜呈露解云衣。所叹却随更漏尽，掩泣还弄昨宵机。", "dynasty": "唐代", "author": "许敬宗", "instruct": "七言律诗"}
{"title": "画船", "content": "隐约菱歌断，斜阳水面移。美人贪照影，不觉画船欹。", "dynasty": "宋代", "author": "刘子翚", "instruct": "五言绝句"}
{"title": "晒衣", "content": "亭午晒衣脯褶衣，柳箱布襆自携归。妻孥相笑还相问，赤脚苍头更阿谁。", "dynasty": "宋代", "author": "杨万里", "instruct": "七言绝句"}
{"title": "山行二绝", "content": "杖藜窅窕更崎岖，黄叶漫山路欲无。小屋低烟长短竹，曲塘斜日两三凫。", "dynasty": "宋代", "author": "黎廷瑞", "instruct": "七言绝句"}
{"title": "代应", "content": "本来银汉是红墙，隔得卢家白玉堂。谁与王昌报消息，尽知三十六鸳鸯。", "dynasty": "唐代", "author": "李商隐", "instruct": "七言绝句"}
{"title": "述己", "content": "落落功名鬓久斑，重游京国又何颜。早知寸禄荣家晚，悔不当初便入山。", "dynasty": "宋代", "author": "俞桂", "instruct": "七言绝句"}
{"title": "竹", "content": "卢仝茅屋面桃李，杜老草堂依柳梅。我欲四时相照映，小窗时对此君开。", "dynasty": "宋代", "author": "徐似道", "instruct": "七言绝句"}
{"title": "初闻南湖蛙声成三诗", "content": "竞喜蒿蓬月到时，莫嫌喧噪没新奇。凭谁试问波神看，定诵南湖近日诗。", "dynasty": "宋代", "author": "张镃", "instruct": "七言绝句"}
{"title": "隔岸", "content": "隔岸淮南树，中流渡北人。数来无急务，一数一回新。", "dynasty": "宋代", "author": "杨万里", "instruct": "五言绝句"}
{"title": "七庙迎神辞", "content": "敬恭明祀，孝道感通。合乐维和，展礼有容。六舞肃列，九变成终。神之来思，享兹洁衷。灵之往矣，绥我家邦。", "dynasty": "南北朝", "author": "颜峻", "instruct": "五言律诗"}
{"title": "京口送皇甫司马副端曾舒州辞满归去东都", "content": "潮水忽复过，云帆俨欲飞。故园双阙下，左宦十年归。晚景照华发，凉风吹绣衣。淹留更一醉，老去莫相违。", "dynasty": "唐代", "author": "戴叔伦", "instruct": "五言律诗"}
{"title": "偈", "content": "前村落叶尽，深院桂花残。此夜初冬节，从兹特地寒。", "dynasty": "宋代", "author": "释慧观", "instruct": "五言绝句"}
{"title": "夏雨", "content": "非惟消旱暑，且喜救生民。天地如蒸湿，园林似却春。洗风清枕簟，换夜失埃尘。又作丰年望，田夫笑向人。", "dynasty": "唐代", "author": "王驾", "instruct": "五言律诗"}
{"title": "续长恨歌", "content": "人似飞花去不归，兰昌宫殿几斜晖。百年只有云容姊，留得当时旧舞衣。", "dynasty": "宋代", "author": "范成大", "instruct": "七言绝句"}
{"title": "蜡梅", "content": "天向梅梢别出奇，国香未许世代知。殷懃滴蜡缄封却，偷被霜风折一枝。", "dynasty": "宋代", "author": "杨万里", "instruct": "七言绝句"}
{"title": "新冬", "content": "日一北而万物生，始知天意在收成。愚民未论祁寒理，往往相为嗟怨声。", "dynasty": "宋代", "author": "朱淑真", "instruct": "七言绝句"}
{"title": "病中辱谏议惠甘菊药苗，因以诗赠", "content": "萧萧一亩宫，种菊十馀丛。采摘和芳露，封题寄病翁。熟宜茶鼎里，餐称石瓯中。香洁将何比，从来味不同。", "dynasty": "唐代", "author": "姚合", "instruct": "五言律诗"}
{"title": "初夏", "content": "落尽红芳入夏初，槐阴绕屋竹扶疏。清风一室閒钟磬，疏雨幽窗自看书。", "dynasty": "清代", "author": "僧鉴", "instruct": "七言绝句"}
{"title": "隐者", "content": "松间开一径，秋草自相依。终日不冠带，空山无是非。投纶溪鸟伴，曝药谷云飞。时向邻家去，狂歌夜醉归。", "dynasty": "唐代", "author": "司马扎", "instruct": "五言律诗"}
{"title": "湖上", "content": "绿波如画雨初晴，一岸烟芜极望平。日暮落花风欲定，小楼弦管压新声。", "dynasty": "宋代", "author": "方岳", "instruct": "七言绝句"}
{"title": "读赵", "content": "合德来嫔帝甚欢，温柔乡里胜求仙。武皇虽被白云误，犹得垂衣到暮年。", "dynasty": "宋代", "author": "张嵲", "instruct": "七言绝句"}
{"title": "太和戊申岁大有年诏赐百僚出城观秋稼…盛事以俟采诗者", "content": "长安铜雀鸣，秋稼与云平。玉烛调寒暑，金风报顺成。川原呈上瑞，恩泽赐闲行。欲反重城掩，犹闻歌吹声。", "dynasty": "唐代", "author": "刘禹锡", "instruct": "五言律诗"}
{"title": "风", "content": "解落三秋叶，能开二月花。过江千尺浪，入竹万竿斜。", "dynasty": "唐代", "author": "李峤", "instruct": "五言绝句"}
{"title": "偶成", "content": "少年易学老难成，一寸光阴不可轻。未觉池塘春草梦，阶前梧叶已秋声。", "dynasty": "宋代", "author": "朱熹", "instruct": "七言绝句"}
{"title": "军峰", "content": "倚天青壁瘦巉岩，下有神龙卷作潭。龙欲出时山吐气，黑云随手暗江南。", "dynasty": "宋代", "author": "谢驿", "instruct": "七言绝句"}
{"title": "登平望桥下作", "content": "登桥试长望，望极与天平。际海蒹葭色，终朝凫雁声。近山犹仿佛，远水忽微明。更览诸公作，知高题柱名。", "dynasty": "唐代", "author": "颜真卿", "instruct": "五言律诗"}
{"title": "戏湘东王诗", "content": "湘东有一病，非哑复非聋。相思下只泪，望直有全功。", "dynasty": "南北朝", "author": "萧纶", "instruct": "五言绝句"}
{"title": "遣忧", "content": "乱离知又甚，消息苦难真。受谏无今日，临危忆古人。纷纷乘白马，攘攘著黄巾。隋氏留宫室，焚烧何太频。", "dynasty": "唐代", "author": "杜甫", "instruct": "五言律诗"}
{"title": "四皓墓", "content": "云白岩青好避秦，鬓眉翻作汉功臣。何因多事商山老，不及桃源洞里人。", "dynasty": "清代", "author": "萨大年", "instruct": "七言绝句"}
{"title": "晚菊", "content": "少年饮酒时，踊跃见菊花。今来不复饮，每见恒咨嗟。伫立摘满手，行行把归家。此时无与语，弃置奈悲何。", "dynasty": "唐代", "author": "韩愈", "instruct": "五言律诗"}
{"title": "荆台", "content": "百尺荆台草径荒，如何前日谓云阳。古今不尽迁移恨，依旧台边水渺茫。", "dynasty": "宋代", "author": "孙光宪", "instruct": "七言绝句"}
{"title": "枕石", "content": "心同流水净，身与白云轻。寂寂深山暮，微闻钟磬声。", "dynasty": "明代", "author": "高攀龙", "instruct": "五言绝句"}
{"title": "深村", "content": "身老深村负岁华，青苔迳里是贫家。晚风一阵无端急，不为山人惜柚花。", "dynasty": "宋代", "author": "刘克庄", "instruct": "七言绝句"}
{"title": "金山", "content": "金山南面大河流，河曲盘桓尝素秋。秋水暮天山月上，清吟独啸夜光毬。", "dynasty": "元代", "author": "丘处机", "instruct": "七言绝句"}
{"title": "雨霁晚眺（庚子年冬大驾幸蜀后作）", "content": "入谷路萦纡，岩巅日欲晡。岭云寒扫盖，溪雪冻黏须。卧草跧如兔，听冰怯似狐。仍闻关外火，昨夜彻皇都。", "dynasty": "唐代", "author": "韦庄", "instruct": "五言律诗"}
{"title": "后园饯从兄豫章诗", "content": "兹夕竟何夕，念别开曾轩。光风转兰蕙，流月泛虚园。", "dynasty": "南北朝", "author": "王俭", "instruct": "五言绝句"}
{"title": "夏日杂诗", "content": "水窗低傍画栏开，枕簟萧疏玉漏催。一夜雨声凉到梦，万荷叶上送秋来。", "dynasty": "清代", "author": "陈文述", "instruct": "七言绝句"}
{"title": "物外杂题", "content": "过市摩双眼，惊嗟阅盛衰。朱楼倚霄汉，曾见始成时。", "dynasty": "宋代", "author": "陆游", "instruct": "五言绝句"}
{"title": "自儆", "content": "恶石从来岂汝仇，安居无患却堪忧。不须更守庚申夜，留取三彭儆惰偷。", "dynasty": "宋代", "author": "陆游", "instruct": "七言绝句"}
{"title": "郯城夜行", "content": "鞭梢指点问前程，狐帽狼裘踏雪行。霜月欲沉风力劲，断鸿声里过郯城。", "dynasty": "清代", "author": "宋至", "instruct": "七言绝句"}
{"title": "偶题", "content": "年年九陌看春还，旧隐空劳梦寐间。迟日逍遥芸草长，圣朝清净谏臣闲。偶逢游客同倾酒，自有前驺耻见山。道侣书来相责诮，朝朝欲报作何颜。", "dynasty": "唐代", "author": "姚合", "instruct": "七言律诗"}
{"title": "游僊", "content": "玉殿吹笙第一僊，花前奏罢色凄然。忆曾偷学春愁曲，谪在人间五百年。", "dynasty": "宋代", "author": "陆游", "instruct": "七言绝句"}
{"title": "柳枝", "content": "墙宇周回院落深，日光风色净阴阴。柔条一似孙荆玉，贴地反腰衔宝簪。", "dynasty": "宋代", "author": "文同", "instruct": "七言绝句"}
{"title": "枕上", "content": "明月无声满屋梁，梦余分影上人床。素娥脉脉翻愁寂，付与风铃语夜长。", "dynasty": "宋代", "author": "范成大", "instruct": "七言绝句"}
{"title": "重阳", "content": "菊开犹阻雨，蝶意切于人。亦应知暮节，不比惜残春。", "dynasty": "唐代", "author": "司空图", "instruct": "五言绝句"}
{"title": "从军行", "content": "赵骑驰四牡。吴舟浮三翼。弓予有恒用。殳鋋无蹔息。", "dynasty": "南北朝", "author": "谢惠连", "instruct": "五言绝句"}
{"title": "赵村", "content": "杏花千树洛阳春，白傅年年爱赵村。月蕊晴葩风露格，老夫移得在东园。", "dynasty": "宋代", "author": "杨万里", "instruct": "七言绝句"}
{"title": "次雪林春日杂题", "content": "落日馀寒锁水城，汀洲绿遍客空惊。年来懒作寻芳梦，一树閒花任蝶争。", "dynasty": "宋代", "author": "周密", "instruct": "七言绝句"}
{"title": "雪", "content": "雪飞当梦蝶，风度几惊人。半夜一窗晓，平明千树春。花园应失路，白屋忽为邻。散入仙厨里，还如云母尘。", "dynasty": "唐代", "author": "王烈", "instruct": "五言律诗"}
{"title": "鹧鸪", "content": "行不得也哥哥。瘦妻弱子羸牸驮，天长地阔多网罗。南音渐少北音多，肉飞不起可奈何。行不得也哥哥。", "dynasty": "宋代", "author": "邓剡", "instruct": "五言律诗"}
{"title": "山麓", "content": "草合路如线，偶随樵子行。林间遇磐石，小憩看春耕。", "dynasty": "宋代", "author": "陆游", "instruct": "五言绝句"}
{"title": "秋日出游戏作", "content": "箬帽蓑衣自道宜，不论晴雨著无时。半醒半醉人争看，是圣是凡谁得知？", "dynasty": "宋代", "author": "陆游", "instruct": "七言绝句"}
{"title": "蓼花", "content": "分红间白汀洲晚，拜雨揖风江汉秋。看渠耐得清霜去，却恐芦花先白头。", "dynasty": "宋代", "author": "刘克庄", "instruct": "七言绝句"}
{"title": "病后小健戏题", "content": "行年九十未龙钟，惭愧天公久见容。醉解病人诗解瘦，不如世世作春农。", "dynasty": "宋代", "author": "陆游", "instruct": "七言绝句"}
{"title": "吹箫", "content": "古人吹箫者，以和虞韶声。后世不复贵，给丧仍卖饧。", "dynasty": "宋代", "author": "司马光", "instruct": "五言绝句"}
{"title": "春晚", "content": "芳草莫寻游处迹，好花空认折残枝。啼莺似怨归何速？舞蝶应怜出太迟。", "dynasty": "宋代", "author": "苏文饶", "instruct": "七言绝句"}
{"title": "读杜诗", "content": "千载诗亡不复删，少陵谈笑即追还。常憎晚辈言诗史，清庙生民伯仲间。", "dynasty": "宋代", "author": "陆游", "instruct": "七言绝句"}
{"title": "观灯乐行", "content": "月色灯山满帝都，香车宝盖隘通衢。身闲不睹中兴盛，羞逐乡人赛紫姑。", "dynasty": "唐代", "author": "李商隐", "instruct": "七言绝句"}
{"title": "鹤", "content": "阆苑瑶台岁月长，一归华表好增伤。新声乍警初零露，折羽闲飞几片霜。要伴神仙归碧落，岂随龟雁住方塘。三山顶上无人处，琼树堪巢不死乡。", "dynasty": "唐代", "author": "徐夤", "instruct": "七言律诗"}
{"title": "孤松", "content": "向阳花木并含滋，蟠郁空留岁暮姿。小草托根欣得所，风霜独受有谁知。", "dynasty": "清代", "author": "李景祥", "instruct": "七言绝句"}
{"title": "送程六", "content": "冬夜伤离在五溪，青鱼雪落鲙橙齑。武冈前路看斜月，片片舟中云向西。", "dynasty": "唐代", "author": "王昌龄", "instruct": "七言绝句"}
{"title": "墨梅", "content": "去年曾访林君复，烟水苍茫鹤未归。不似对君横小幅，一枝和雪照柴扉。", "dynasty": "元代", "author": "黄石翁", "instruct": "七言绝句"}
{"title": "听多美唱歌", "content": "黄莺慢转引秋蝉，冲断行云直入天。一曲梁州听初了，为君别唱想夫怜。", "dynasty": "唐代", "author": "李涉", "instruct": "七言绝句"}
{"title": "飞壑", "content": "一壑非人间，乃在云之半。不知履齿声，却被飞云乱。", "dynasty": "清代", "author": "李楷", "instruct": "五言绝句"}
{"title": "奉和永丰殿下言志诗 十", "content": "披林求木实。拂雪就园蔬。浊醪非鹤髓。兰肴异蟹蛆。野情风月旷。山心人事疎。徒知守瓴甓。空欲报璠玙。", "dynasty": "南北朝", "author": "庾信", "instruct": "五言律诗"}
{"title": "诗", "content": "澄神玄漠流。栖心太素域。弭节欣高视。俟我大梦觉。", "dynasty": "魏晋", "author": "陆机", "instruct": "五言绝句"}
{"title": "恍惚吟", "content": "恍惚阴阳初变化，氤氲天地乍回旋。中间些子好光景，安得功夫入语言。", "dynasty": "宋代", "author": "邵雍", "instruct": "七言绝句"}
{"title": "雁", "content": "楚水湘云道路长，几年无梦到衡阳。西风老尽湖田粟，冻啄沙头一夜霜。", "dynasty": "明代", "author": "佘五娘", "instruct": "七言绝句"}
{"title": "促漏", "content": "促漏遥钟动静闻，报章重叠杳难分。舞鸾镜匣收残黛，睡鸭香炉换夕熏。归去定知还向月，梦来何处更为云。南塘渐暖蒲堪结，两两鸳鸯护水纹。", "dynasty": "唐代", "author": "李商隐", "instruct": "七言律诗"}
{"title": "阆州", "content": "尘外分明一锦屏，南楼相对竞峥嵘。却缘造化生来别，不信丹青画得成。", "dynasty": "宋代", "author": "任约", "instruct": "七言绝句"}
{"title": "从军行", "content": "腰刀帕首报君恩，初事将军出雁门。回首家乡无限意，秋风吹上五陵原。", "dynasty": "明代", "author": "祝允明", "instruct": "七言绝句"}
{"title": "朱方南郭留别皇甫冉（一作皇甫冉诗：润州南郭留别）", "content": "萦回枫叶岸，留滞木兰桡。吴岫新经雨，江天正落潮。故人劳见爱，行客自无憀.若问前程事，孤云入剡遥。", "dynasty": "唐代", "author": "郎士元", "instruct": "五言律诗"}
{"title": "相和歌辞。铜雀台", "content": "日暮铜雀静，西陵鸟雀归。抚弦心断绝，听管泪霏霏。灵几临朝奠，空床卷夜衣。苍苍川上月，应照妾魂飞。", "dynasty": "唐代", "author": "贾至", "instruct": "五言律诗"}
{"title": "有赠", "content": "隔岸吹唇日沸天，羽书惟道欲投鞭。八公山色还苍翠，虚对围棋忆谢玄。", "dynasty": "清代", "author": "冯班", "instruct": "七言绝句"}
{"title": "归燕", "content": "王谢堂前柳树苍，玉京坟上藓花黄。无情又逐东风去，落日朱帘几断肠。", "dynasty": "宋代", "author": "陈允平", "instruct": "七言绝句"}
{"title": "山台", "content": "蜡屐恣幽寻，未能得其要。登临一放目，千峰供俎豆。", "dynasty": "宋代", "author": "李吕", "instruct": "五言绝句"}
{"title": "戏题", "content": "走马平欺剌绣坡，放船横截乱丝涡。从来倚个心平稳，遇险方知得力多。", "dynasty": "宋代", "author": "陆游", "instruct": "七言绝句"}
{"title": "闻笛", "content": "横吹才听泪已流，寒灯照雨宿江头。凭君莫作关山曲，乱世人人易得愁。", "dynasty": "明代", "author": "高启", "instruct": "七言绝句"}
{"title": "食荠", "content": "日日思归饱蕨薇，春来荠美忽忘归。传夸真欲嫌茶苦，自笑何时得瓠肥？", "dynasty": "宋代", "author": "陆游", "instruct": "七言绝句"}
{"title": "放鹤", "content": "从今一去不须低，见说辽东好去栖。努力莫辞仙路远，白云飞处免群鸡。", "dynasty": "唐代", "author": "雍陶", "instruct": "七言绝句"}
{"title": "子瞻去岁春侍立迩英子由秋冬间相继入侍作诗", "content": "封掌丝纶罢记言，职亲黄屋傍尧轩。雁行飞上犹回首，不受青云富贵吞。", "dynasty": "宋代", "author": "黄庭坚", "instruct": "七言绝句"}
{"title": "夏日", "content": "庭树新阴叶未成，玉阶人静一蝉声。相风不动乌龙睡，时有娇莺自唤名。", "dynasty": "唐代", "author": "韩偓", "instruct": "七言绝句"}
{"title": "甘州歌", "content": "月里嫦娥不画眉，只将云雾作罗衣。不知梦逐青鸾去，犹把花枝盖面归。", "dynasty": "唐代", "author": "符载", "instruct": "七言绝句"}
{"title": "夜雨", "content": "海风吹雨夜潇潇，一滴愁魂一种消。自是客边听不得，不关窗外有芭蕉。", "dynasty": "明代", "author": "刘师邵", "instruct": "七言绝句"}
{"title": "答戴时行", "content": "佛祖由来命脉通，大千世界一光中。药王菩萨知君是，乞取刀圭救病翁。", "dynasty": "宋代", "author": "王灼", "instruct": "七言绝句"}
{"title": "秋霁", "content": "雨过郊墟凉意新，凝云驳尽十分晴。隔江一抹斜阳影，怪向蓼花红处明。", "dynasty": "宋代", "author": "黄庚", "instruct": "七言绝句"}
{"title": "使者", "content": "使者衔中旨，崎岖万里行。人心犹未革，天意似难明。四海霍光第，六宫张奉营。陪臣无以报，西望不胜情。", "dynasty": "唐代", "author": "罗隐", "instruct": "五言律诗"}
{"title": "忆菊", "content": "怅望西风抱闷思，蓼红苇白断肠时。空篱旧圃秋无迹，瘦月清霜梦有知。念念心随归雁远，寥寥坐听晚砧痴。谁怜我为黄花病，慰语重阳会有期。", "dynasty": "清代", "author": "曹雪芹", "instruct": "七言律诗"}
{"title": "素梅 四七", "content": "地老天荒尽可花，不同桃李竞繁华。要知鼎鼐调羹味，须问旧时丞相家。", "dynasty": "元代", "author": "王冕", "instruct": "七言绝句"}
{"title": "赋得帘尘诗", "content": "朝逐珠胎卷，夜傍玉钩垂。恒教罗袖拂，不分秋风吹。", "dynasty": "南北朝", "author": "徐摛", "instruct": "五言绝句"}
{"title": "鸿沟", "content": "英雄并世不相容，割据山川计亦穷。沟水已东全入汉，淮阴谁复议元功。", "dynasty": "宋代", "author": "黄庭坚", "instruct": "七言绝句"}
{"title": "次韵公显夜闻风作", "content": "午梦肩舆转断冈，日烘残暑气扬汤。舌端时得冰霜句，绝胜狂风作暮凉。", "dynasty": "宋代", "author": "李弥逊", "instruct": "七言绝句"}
{"title": "游九曲", "content": "三十六峰高插天，来游谁不慕真仙。幔亭旧事随流水，空自溪头唤钓船。", "dynasty": "宋代", "author": "刘学箕", "instruct": "七言绝句"}
{"title": "灯花", "content": "点蜡烧银却胜栽，九华红艳吐玫瑰。独含冬夜寒光拆，不傍春风暖处开。难见只因能送喜，莫挑唯恐堕成灰。贪膏附热多相误，为报飞蛾罢拂来。", "dynasty": "唐代", "author": "徐夤", "instruct": "七言律诗"}
{"title": "春吟四绝", "content": "花露半乾红入户，竹风微动绿侵床。翠屏残梦不知处，幽鸟数声春日长。", "dynasty": "宋代", "author": "张榘", "instruct": "七言绝句"}
{"title": "览董评事思归之什因以诗赠", "content": "几年油幕佐征东，却泛沧浪狎钓童。欹枕醉眠成戏蝶，抱琴闲望送归鸿。文儒自袭胶西相，倚伏能齐塞上翁。更说扁舟动乡思，青菰已熟奈秋风。", "dynasty": "唐代", "author": "刘禹锡", "instruct": "七言律诗"}
{"title": "□为陈训道立之作", "content": "碧叶参差引蔓长，秋风子熟满园香。味甘能解行人渴，欲试金刀放玉浆。", "dynasty": "明代", "author": "徐庸", "instruct": "七言绝句"}
{"title": "晓枕", "content": "群儿欺老少陵穷，口燥唇乾发漫冲。颠沛须臾犹执礼，古来惟有一高共。", "dynasty": "宋代", "author": "范成大", "instruct": "七言绝句"}
{"title": "送何侍御归朝（李梓州泛舟筵上作）", "content": "舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。", "dynasty": "唐代", "author": "杜甫", "instruct": "五言律诗"}
{"title": "流年", "content": "三月伤心仍晦日，一春多病更阴天。雄豪亦有流年恨，况是离魂易黯然。", "dynasty": "唐代", "author": "韩偓", "instruct": "七言绝句"}
{"title": "剡溪", "content": "六月冲炎出问囚，归途因泛剡溪舟。短篷块坐如深甑，却羡清寒王子猷。", "dynasty": "宋代", "author": "蔡戡", "instruct": "七言绝句"}
{"title": "十八日", "content": "寒食清明人意闲，春城士女出班班。柳黄花白楼台外，紫翠江南数叠山。", "dynasty": "宋代", "author": "张耒", "instruct": "七言绝句"}
{"title": "探梅", "content": "春榜梅梢瘦处回，小花未忍折将来。却缘久住成幽事，剩看南枝一度开。", "dynasty": "宋代", "author": "杨万里", "instruct": "七言绝句"}
{"title": "山茶", "content": "绿叶巃嵷衬渥丹，疏林残雪尚班班。先驱特为东君至，怕向春风桃李间。", "dynasty": "宋代", "author": "杨冠卿", "instruct": "七言绝句"}
{"title": "孔雀", "content": "偶有功名正俗才，灵禽何事降瑶台。天仙黼黻毛应是，宫后屏帏尾忽开。曾处嶂中真雾隐，每过庭下似春来。佳人为我和衫拍，遣作傞傞送一杯。", "dynasty": "唐代", "author": "薛能", "instruct": "七言律诗"}
{"title": "子规", "content": "铜梁路远草青青，此恨那堪枕上听。一种有冤犹可报，不如衔石叠沧溟。", "dynasty": "唐代", "author": "罗隐", "instruct": "七言绝句"}
{"title": "今朝", "content": "今朝天气撩老夫，红右一枝那可孤。端须羯鼓与判断，世上久觉无花奴。", "dynasty": "宋代", "author": "吴则礼", "instruct": "七言绝句"}
{"title": "哭同年罗著作", "content": "一枝丹桂谩成名，一片绯衫未是荣。赖有遗文在东观，直应千载气如生。", "dynasty": "宋代", "author": "王禹偁", "instruct": "七言绝句"}
{"title": "小星", "content": "嘒彼小星，三五在东。肃肃宵征，夙夜在公。寔命不同。嘒彼小星，维参与昴。肃肃宵征，抱衾与裯。寔命不犹。", "dynasty": "先秦", "author": "佚名", "instruct": "五言律诗"}
{"title": "三学院", "content": "三面松篁簇梵宫，当轩冷砌画屏风。游人试问空门理，云起青山鹤山笼。", "dynasty": "宋代", "author": "王投", "instruct": "七言绝句"}
{"title": "奉和平邺应诏诗", "content": "天策引神兵。风飞扫邺城。阵云千里散。黄河一代清。", "dynasty": "南北朝", "author": "庾信", "instruct": "五言绝句"}
{"title": "寓轩", "content": "故国例卜宅，他乡多惜居。短长三万日，何处是吾庐。", "dynasty": "宋代", "author": "曾几", "instruct": "五言绝句"}
{"title": "蚕妇", "content": "昨日到城廓，归来泪满巾，遍身罗绮者，不是养蚕人。", "dynasty": "宋代", "author": "张俞", "instruct": "五言绝句"}
{"title": "落花", "content": "蝶醉蜂狂香正浓，晚来阶下坠衰红。开时费尽阳和力，落处难禁一阵风。", "dynasty": "宋代", "author": "释赞宁", "instruct": "七言绝句"}
{"title": "见游春人诗", "content": "长安有狭斜。金穴盛豪华。连杯劝上马。乱菓掷行车。深红莲子艳。细锦凤凰花。那能学噀酒。无处似栾巴。", "dynasty": "南北朝", "author": "庾信", "instruct": "五言律诗"}
{"title": "秋泉", "content": "冷色初澄一带烟，幽声遥泻十丝弦。长来枕上牵情思，不使愁人半夜眠。", "dynasty": "唐代", "author": "薛涛", "instruct": "七言绝句"}
{"title": "和孔纯老别邻居钱进之醉寝留题", "content": "不敢搘筇问起居，虑烦炰脍破兵厨。杜门终日无人顾，新竹墙头出万夫。", "dynasty": "宋代", "author": "王之道", "instruct": "七言绝句"}
{"title": "郊行", "content": "柔桑采尽绿阴稀，芦箔蚕成密茧肥。聊向村家问风俗：如何勤苦尚凶饥？", "dynasty": "宋代", "author": "王安石", "instruct": "七言绝句"}
{"title": "闻猿", "content": "见说三声巴峡深，此时行者尽沾襟。端州江口连云处，始信哀猿伤客心。", "dynasty": "唐代", "author": "李绅", "instruct": "七言绝句"}
{"title": "多情（庚午年在桃林场作）", "content": "天遣多情不自持，多情兼与病相宜。蜂偷野蜜初尝处，莺啄含桃欲咽时。酒荡襟怀微駊騀，春牵情绪更融怡。水香剩置金盆里，琼树长须浸一枝。", "dynasty": "唐代", "author": "韩偓", "instruct": "七言律诗"}
{"title": "秋露", "content": "白露暧秋色，月明清漏中。痕沾珠箔重，点落玉盘空。竹动时惊鸟，莎寒暗滴虫。满园生永夜，渐欲与霜同。", "dynasty": "唐代", "author": "雍陶", "instruct": "五言律诗"}
{"title": "铜坑", "content": "碧镰不出土，青山凿不休。青山凿不休，坐令鬼神愁。", "dynasty": "宋代", "author": "梅尧臣", "instruct": "五言绝句"}
{"title": "偈", "content": "同云欲雪未雪，爱日似晖不晖。寒雀啾啾闹篱落，朔风冽冽舞帘帷。要会韶阳亲切句，今朝觌面为提撕。", "dynasty": "宋代", "author": "释兴道", "instruct": "五言律诗"}
{"title": "倚楼", "content": "减尽朱颜白发新，高楼徙倚默伤神。未酬马上功名愿，已是人间老大身，太史周南方卧疾，拾遗剑外又逢春。一杯且为江山醉，百万呼卢迹已陈。", "dynasty": "宋代", "author": "陆游", "instruct": "七言律诗"}
{"title": "秋晚", "content": "获稻已空霜未落，秋风虽老雁犹迟。丹林黄叶斜阳外，绝胜春山暮雨时。", "dynasty": "宋代", "author": "杜耒", "instruct": "七言绝句"}
{"title": "春词", "content": "雕云燎馥沉复暖，彩胜风翩玉燕寒。天上春光来咫尺，琼花瑶草遍阑干。", "dynasty": "宋代", "author": "毛滂", "instruct": "七言绝句"}
{"title": "芳春", "content": "微雨微风隔画帘，金炉檀炷冷慵添。桃花满地春牢落，柳絮成堆雪弃嫌。宝瑟不能邀卓氏，彩毫何必梦江淹。宦情归兴休相挠，隼旆渔舟总未厌。", "dynasty": "唐代", "author": "刘兼", "instruct": "七言律诗"}
{"title": "蟋蟀", "content": "声异蟪蛄声，听须是正听。无风来竹院，有月在莎庭。虽不妨调瑟，多堪伴诵经。谁人向秋夕，为尔欲忘形。", "dynasty": "唐代", "author": "齐己", "instruct": "五言律诗"}
{"title": "大言", "content": "华嵩为佩河为带，南交北朔跬步内。搏鹏作腊巨鳌鲙，伸舒轶出元气外。", "dynasty": "唐代", "author": "权德舆", "instruct": "七言绝句"}
{"title": "风", "content": "喜怒寒暄直不匀，终无形状始无因。能将尘土平欺客，爱把波澜枉陷人。飘乐递香随日在，绽花开柳逐年新。深知造化由君力，试为吹嘘借与春。", "dynasty": "唐代", "author": "李山甫", "instruct": "七言律诗"}
{"title": "腊月十九日饮于周氏无尽藏雪作", "content": "卯饮君家江上楼，坐中风雪暗前洲。世间矰缴无空巧，我自归心没白鸥。", "dynasty": "宋代", "author": "赵蕃", "instruct": "七言绝句"}
{"title": "四时白纻歌 春白纻", "content": "兰叶参差桃半红。飞芳舞縠戏春风。如娇如怨状不同。含笑流眄满堂中。翡翠羣飞飞不息。愿在云间长比翼。佩服瑶草驻容色。舜日尧年欢无极。", "dynasty": "南北朝", "author": "沈约", "instruct": "七言律诗"}
{"title": "渔父辞剑", "content": "云水乡中泛一槎，利人方便望无奢。七星宝剑遗何用，返尔英雄造国家。", "dynasty": "清代", "author": "吕鹰扬", "instruct": "七言绝句"}
{"title": "除架", "content": "束薪已零落，瓠叶转萧疏。幸结白花了，宁辞青蔓除。秋虫声不去，暮雀意何如。寒事今牢落，人生亦有初。", "dynasty": "唐代", "author": "杜甫", "instruct": "五言律诗"}
{"title": "以坡公君如大江日千里我如此水千山底为韵作", "content": "游从二年中，离阔三百日。政自迹如疏，不妨心故密。", "dynasty": "宋代", "author": "赵蕃", "instruct": "五言绝句"}
{"title": "杂诗", "content": "雁声低度水村深，中有人敲月下门。满屋秋风灯欲暗，江山千里故园心。", "dynasty": "宋代", "author": "吴大有", "instruct": "七言绝句"}
{"title": "悼亡", "content": "奉倩伤神不是痴，人生百感有真机。飘零遗墨残针线，与泪无期自一挥。", "dynasty": "宋代", "author": "毛直方", "instruct": "七言绝句"}
{"title": "稼村诗帖", "content": "布谷声中雨满篱，催耕不独野人知。荷锄莫道春耘早，正是披蓑叱犊时。", "dynasty": "宋代", "author": "蔡襄", "instruct": "七言绝句"}
{"title": "冬日读白集爱其贫坚志士节病长高人情之句作", "content": "吾常慕昔人，石介与王令；挑灯读其文，奋起失衰病。吾徒宗六经，崇雅必放郑。人众何足云，少忍待天定。", "dynasty": "宋代", "author": "陆游", "instruct": "五言律诗"}
{"title": "戏笔", "content": "野菊荒苔各铸钱，金黄铜绿两争妍；天公支予穷诗客，只买清愁不买田。", "dynasty": "宋代", "author": "杨万里", "instruct": "七言绝句"}
{"title": "咏蛙", "content": "兔边分玉树，龙底耀铜仪。会当同鼓吹，不复问官私。", "dynasty": "唐代", "author": "杨收", "instruct": "五言绝句"}
{"title": "听崔莒侍御叶家歌", "content": "宛罗重縠起歌筵，活凤生花动碧烟。一声唱断无人和，触破秋云直上天。", "dynasty": "唐代", "author": "张祜", "instruct": "七言绝句"}
{"title": "春日行歌", "content": "山树落梅花，飞落野人家。野人何所有，满瓮阳春酒。携酒上春台，行歌伴落梅。醉罢卧明月，乘梦游天台。", "dynasty": "唐代", "author": "刘希夷", "instruct": "五言律诗"}
{"title": "长干行·家临九江水", "content": "家临九江水，来去九江侧。同是长干人，生小不相识。", "dynasty": "唐代", "author": "崔颢", "instruct": "五言绝句"}
{"title": "论诗", "content": "三百馀篇岂苦思，个中妙处少人知。籁鸣机动何容力，才涉推敲不是诗。", "dynasty": "宋代", "author": "黄庚", "instruct": "七言绝句"}
{"title": "梅花", "content": "欲舆梅为友，常忧不称渠。从今断火食，饮水读僊书。", "dynasty": "宋代", "author": "陆游", "instruct": "五言绝句"}
{"title": "一春", "content": "新绿园林雨过时，黄鹂无语恨春归。杨花怕逐东风去，搭住阑干不肯飞。", "dynasty": "宋代", "author": "黄庚", "instruct": "七言绝句"}
{"title": "长洲", "content": "扁舟殊不系，浩荡路才分。范蠡湖中树，吴王苑外云。悲心人望月，独夜雁离群。明发还驱马，关城见日曛。", "dynasty": "唐代", "author": "赵嘏", "instruct": "五言律诗"}
{"title": "伤思", "content": "八月白露浓，芙蓉抱香死。红枯金粉堕，寥落寒塘水。西风团叶下，叠縠参差起。不见棹歌人，空垂绿房子。", "dynasty": "唐代", "author": "李群玉", "instruct": "五言律诗"}
{"title": "青冢", "content": "青冢前头陇水流，燕支山上暮云秋。蛾眉一坠穷泉路，夜夜孤魂月下愁。", "dynasty": "唐代", "author": "杜牧", "instruct": "七言绝句"}
{"title": "白菊", "content": "玉攒碎叶尘难染。露湿香心粉自匀。一夜小园开似雪，清香自是药中珍。", "dynasty": "宋代", "author": "史铸", "instruct": "七言绝句"}
{"title": "南涧", "content": "野桂香满溪，石莎寒覆水。爱此南涧头，终日潺湲里。", "dynasty": "唐代", "author": "王建", "instruct": "五言绝句"}
{"title": "半塘", "content": "因访云岩过半塘，清明时候野花香。小舟趁雨冲风去，不及寻僧到上方。", "dynasty": "宋代", "author": "俞桂", "instruct": "七言绝句"}
{"title": "咏剑", "content": "三尺精灵夜吐辉，曾闻天上化龙飞。千金空落英雄手，不断人间是与非。", "dynasty": "明代", "author": "沈贞", "instruct": "七言绝句"}
{"title": "七夕", "content": "但把凡身小品论，不须榻頞问星辰。女郎恋别泪如雨，遑托金针度与人。", "dynasty": "宋代", "author": "陈普", "instruct": "七言绝句"}
{"title": "闻莺", "content": "最好声音最好听，似调歌舌更叮咛。高枝抛过低枝立，金羽修眉墨染翎。", "dynasty": "宋代", "author": "梅尧臣", "instruct": "七言绝句"}
{"title": "和李仆射秋日病中作", "content": "由来病根浅，易见药功成。晓日杵臼静，凉风衣服轻。犹疑少气力，渐觉有心情。独倚红藤杖，时时阶上行。", "dynasty": "唐代", "author": "张籍", "instruct": "五言律诗"}
{"title": "剪彩", "content": "驻想持金错，居然作管灰。绮罗纤手制，桃李向春开。拾藻蜂初泊，衔花鸟未回。不言将巧笑，翻逐美人来。", "dynasty": "唐代", "author": "宋之问", "instruct": "五言律诗"}
{"title": "春怀", "content": "园莺啼已倦，树树陨香红。不是春相背，当由己自翁。", "dynasty": "唐代", "author": "顾况", "instruct": "五言绝句"}
{"title": "漫兴", "content": "训诂纷纷溷古今，六经谁识圣贤心。懒于檐上看桃李，直向根源活处寻。", "dynasty": "明代", "author": "钟芳", "instruct": "七言绝句"}
{"title": "静夜", "content": "午夜空斋四悄然，清寒透骨不成眠。秋风故揭疏帘起，正漏月华来枕前。", "dynasty": "宋代", "author": "司马光", "instruct": "七言绝句"}
{"title": "野望", "content": "金华山北涪水西，仲冬风日始凄凄。山连越巂蟠三蜀，水散巴渝下五溪。独鹤不知何事舞，饥乌似欲向人啼。射洪春酒寒仍绿，目极伤神谁为携。", "dynasty": "唐代", "author": "杜甫", "instruct": "七言律诗"}
{"title": "同张炼师溪行", "content": "青溪道士紫霞巾，洞里仙家旧是邻。每见桃花逐流水，无回不忆武陵人。", "dynasty": "唐代", "author": "施肩吾", "instruct": "七言绝句"}
{"title": "归来", "content": "京国归来老更穷，短衣萧瑟怕秋风。不知饥饿填沟壑，日日吟哦江水东。", "dynasty": "明代", "author": "袁凯", "instruct": "七言绝句"}
{"title": "八阵图", "content": "望古识其真，临源爱往迹。恐君遗事节，聊下南山石。", "dynasty": "魏晋", "author": "桓温", "instruct": "五言绝句"}
{"title": "湖山", "content": "浅井供茶灶，分流浣布沙。此泉吾所爱，百用给山家。", "dynasty": "宋代", "author": "陆游", "instruct": "五言绝句"}
{"title": "红梅", "content": "桃李莫相妒，夭姿元不同。犹余雪霜态，未肯十分红。", "dynasty": "宋代", "author": "王十朋", "instruct": "五言绝句"}
{"title": "使风", "content": "茶烟睡觉心无事，一卷黄庭在手中。欹枕卷帘江万里，舟人不语满帆风。", "dynasty": "唐代", "author": "韩偓", "instruct": "七言绝句"}
{"title": "南台", "content": "一片荒碑立翠苔，空余基址郁崔嵬。此台湮废浑闲事，山北如今未有莱。", "dynasty": "宋代", "author": "姚勉", "instruct": "七言绝句"}
{"title": "和张相公太原山亭怀古诗", "content": "激水泻飞瀑，寄怀良在兹。如何谢安石，要结东山期。入座兰蕙馥，当轩松桂滋。于焉悟幽道，境寂心自怡。", "dynasty": "唐代", "author": "陆瀍", "instruct": "五言律诗"}
{"title": "喜雨", "content": "淅沥檐声枕上闻，揽衣起坐对炉熏。万家歌舞丰年乐，未费乌龙一线云。", "dynasty": "宋代", "author": "陆游", "instruct": "七言绝句"}
{"title": "春云", "content": "春云春水两溶溶，倚郭楼台晚翠浓。山好只因人化石，地灵曾有剑为龙。官辞凤阙频经岁，家住峨嵋第几峰。王粲不知多少恨，夕阳吟断一声钟。", "dynasty": "唐代", "author": "韦庄", "instruct": "七言律诗"}
{"title": "素梅 五四", "content": "独鹤高飞雪气浓，梅烟清浅月朦胧。一声箫管归何处？人在琼楼玉宇中。", "dynasty": "元代", "author": "王冕", "instruct": "七言绝句"}
{"title": "啜茗", "content": "瞢腾午困懒吟哦，鼎沸枪旗不厌多。战退睡魔三十里，安知门外有诗魔。", "dynasty": "宋代", "author": "史弥宁", "instruct": "七言绝句"}
{"title": "琴曲歌辞。司马相如琴歌", "content": "凤兮凤兮非无凰，山重水阔不可量。梧桐结阴在朝阳，濯羽弱水鸣高翔。", "dynasty": "唐代", "author": "张祜", "instruct": "七言绝句"}
{"title": "老将", "content": "百战辛勤归帝乡，南班班里最南行。弓欺猿臂秋无力，剑泣虬髯晓有霜。千古耻非书玉帛，一心犹自向河湟。年年宿卫天颜近，曾把功勋奏建章。", "dynasty": "唐代", "author": "罗邺", "instruct": "七言律诗"}
{"title": "有感", "content": "六年归老掩柴扉，今日天涯有所思。山阻雪深无去路，凄凉只咏四愁诗。", "dynasty": "宋代", "author": "姜特立", "instruct": "七言绝句"}
{"title": "韦晤宅听歌", "content": "服制虹霓鬓似云，萧郎屋里上清人。等闲逐酒倾杯乐，飞尽虹梁一夜尘。", "dynasty": "唐代", "author": "欧阳詹", "instruct": "七言绝句"}
{"title": "元夕", "content": "莫道山家不挂灯，修身宝月一团冰。清寒照见诸人胆，却问诸人见未曾。", "dynasty": "宋代", "author": "方岳", "instruct": "七言绝句"}
{"title": "春风", "content": "春风过柳绿如缲，晴日烝红出小桃。池暖水香鱼出处，一环清浪涌亭皋。", "dynasty": "宋代", "author": "王安石", "instruct": "七言绝句"}
{"title": "偶成", "content": "低云着地晓悠悠，雨湿帘旌不上钩。江北江南千万里，年年长向此时愁。", "dynasty": "宋代", "author": "张耒", "instruct": "七言绝句"}
{"title": "鸡答", "content": "君园稻富非争食，省树枝深未许栖。但得齐蝇无乱响，不辞风雨五更啼。", "dynasty": "宋代", "author": "宋祁", "instruct": "七言绝句"}
{"title": "园橘诗", "content": "芳条结寒翠。圆实变霜朱。徙根楚州上。来覆广庭隅。", "dynasty": "南北朝", "author": "范云", "instruct": "五言绝句"}
{"title": "送别", "content": "丈夫未得意，行行且低眉。素琴弹复弹，会有知音知。", "dynasty": "唐代", "author": "贾岛", "instruct": "五言绝句"}
{"title": "咏舞诗", "content": "腕弱复低举。身轻由回纵。可谓写自欢。方与心期共。", "dynasty": "南北朝", "author": "萧衍", "instruct": "五言绝句"}
{"title": "晚春", "content": "开尽荼醾白昼沉，枝头声已变春禽。落花莫遣东风恼，小立閒庭爱绿阴。", "dynasty": "宋代", "author": "吴璞", "instruct": "七言绝句"}
{"title": "观猿", "content": "挂石攀云日半斜，乱山深处饱烟霞。香林月满僧归去，啼落春风几树花。", "dynasty": "宋代", "author": "陈允平", "instruct": "七言绝句"}
{"title": "丙辰冬和乐魁声道四诗", "content": "龙堂鱼屋怅君归，桂楫荃桡盖九芝。望断碧云天愈远，美人南浦竟安之。", "dynasty": "宋代", "author": "姚勉", "instruct": "七言绝句"}
{"title": "养生", "content": "武丁命傅说，治国如和羹；天亦命放翁，用此以养生。抑过补不足，辅相其适平。千岁汝自有，不必师广成。", "dynasty": "宋代", "author": "陆游", "instruct": "五言律诗"}
{"title": "旅怀", "content": "迢迢江汉路，秋色又堪惊。半夜闻鸿雁，多年别弟兄。高风云影断，微雨菊花明。欲寄东归信，裴回无限情。", "dynasty": "唐代", "author": "江为", "instruct": "五言律诗"}
{"title": "通道", "content": "通道复通玄，名留四海传。交亲一拄杖，活计两空拳。要果逡巡种，思茶逐旋煎。岂知来混世，不久却回天。", "dynasty": "唐代", "author": "吕岩", "instruct": "五言律诗"}
{"title": "春雨", "content": "春阴易成雨，客病不禁寒。又与梅花别，无因一倚栏。", "dynasty": "宋代", "author": "陆游", "instruct": "五言绝句"}
{"title": "昭德皇后挽歌词", "content": "淮水源流远，涂山礼命升。往年求故剑，今夕祔初陵。鸾镜金波涩，翚衣玉彩凝。千年子孙庆，孝理在蒸蒸。", "dynasty": "唐代", "author": "权德舆", "instruct": "五言律诗"}
{"title": "郊墅", "content": "韦曲樊川雨半晴，竹庄花院遍题名。画成烟景垂杨色，滴破春愁压酒声。满野红尘谁得路，连天紫阁独关情。渼陂水色澄于镜，何必沧浪始濯缨。", "dynasty": "唐代", "author": "郑谷", "instruct": "七言律诗"}
{"title": "鸟", "content": "谁道群生性命微？一般骨肉一般皮。劝君莫打枝头鸟，子在巢中望母归。", "dynasty": "唐代", "author": "白居易", "instruct": "七言绝句"}
{"title": "送春", "content": "绿阴青子渐能佳，杨柳深藏三四鸦。春有余情无处著，林边野草亦开花。", "dynasty": "宋代", "author": "徐文卿", "instruct": "七言绝句"}
{"title": "湖上", "content": "花开红树乱莺啼，草长平湖白鹭飞。风日晴和人意好，夕阳箫鼓几船归。", "dynasty": "宋代", "author": "徐元杰", "instruct": "七言绝句"}
{"title": "风", "content": "逆风忽作大王雄，客岸淹留半日中。亭午却回张席去，向来骇浪亦潜空。", "dynasty": "宋代", "author": "赵蕃", "instruct": "七言绝句"}
{"title": "思政堂东轩偶题", "content": "羁愁酒病两无聊，小篆吹香已半消。唤起十年闽岭梦，赬桐花畔见红蕉。", "dynasty": "宋代", "author": "陆游", "instruct": "七言绝句"}
{"title": "柳", "content": "春来无处不春风，偏在湖桥柳色中。看得浅黄成嫩绿，始知造物有全功。", "dynasty": "宋代", "author": "陆游", "instruct": "七言绝句"}
{"title": "日暮", "content": "朴学无关道废兴，更堪衰与病相乘。眼看白日西南去，绳系胶黏总不能。", "dynasty": "宋代", "author": "陆游", "instruct": "七言绝句"}
{"title": "八十吟十绝", "content": "试笔懒题新郁垒，拂尘聊挂古钟馗。斑衣纪节诸孙喜，白首添年一老悲。", "dynasty": "宋代", "author": "刘克庄", "instruct": "七言绝句"}
{"title": "招王质夫（自此后诗为盩厔尉时作）", "content": "濯足云水客，折腰簪笏身。喧闲迹相背，十里别经旬。忽因乘逸兴，莫惜访嚣尘。窗前故栽竹，与君为主人。", "dynasty": "唐代", "author": "白居易", "instruct": "五言律诗"}
{"title": "浴马", "content": "解控复收鞭，长津动细涟。空蹄沈绿玉，阔臆没连钱。沫漩桥声下，嘶盘柳影边。常闻禀龙性，固与白波便。", "dynasty": "唐代", "author": "喻凫", "instruct": "五言律诗"}
{"title": "寻诗两绝句", "content": "爱把山瓢莫笑侬，愁时引睡有奇功。醒来推户寻诗去，乔木峥嵘明月中。", "dynasty": "宋代", "author": "陈与义", "instruct": "七言绝句"}
{"title": "渔具诗。射鱼", "content": "弯弓注碧浔，掉尾行凉沚.青枫下晚照，正在澄明里。抨弦断荷扇，溅血殷菱蕊。若使禽荒闻，移之暴烟水。", "dynasty": "唐代", "author": "陆龟蒙", "instruct": "五言律诗"}
{"title": "梅", "content": "爱歌纤影上窗纱，无限轻香夜绕家。一阵东风湿残雪，强将娇泪学梨花。", "dynasty": "宋代", "author": "陈与义", "instruct": "七言绝句"}
{"title": "青冢", "content": "倾国可能胜效国，无劳冥寞更思回。太真虽是承恩死，只作飞尘向马嵬。", "dynasty": "唐代", "author": "张蠙", "instruct": "七言绝句"}
{"title": "秋旱方甚七月二十八夜忽雨喜而有作", "content": "嘉谷如焚稗草青，沉忧耿耿欲忘生。钧天九奏箫韶乐，未抵虚檐泻雨声。", "dynasty": "宋代", "author": "陆游", "instruct": "七言绝句"}
{"title": "芙蓉池诗", "content": "逍遥芙蓉池。翩翩戏轻舟。南阳栖双鹄。北柳有鸣鸠。", "dynasty": "魏晋", "author": "曹植", "instruct": "五言绝句"}
{"title": "一片", "content": "一片非烟隔九枝，蓬峦仙仗俨云旗。天泉水暖龙吟细，露畹春多凤舞迟。榆荚散来星斗转，桂花寻去月轮移。人间桑海朝朝变，莫遣佳期更后期。", "dynasty": "唐代", "author": "李商隐", "instruct": "七言律诗"}
{"title": "离友诗", "content": "凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。", "dynasty": "魏晋", "author": "曹植", "instruct": "七言律诗"}
{"title": "观音院读壁间苏在廷少卿两小诗次韵", "content": "扬鞭暮出锦官城，小院无僧有月明。不信道人心似铁，隔城犹送捣衣声。", "dynasty": "宋代", "author": "陆游", "instruct": "七言绝句"}
{"title": "咸阳", "content": "咸阳城下宿，往事可悲思。未有谋身计，频迁反正期。冻河孤棹涩，老树叠巢危。莫问今行止，漂漂不自知。", "dynasty": "唐代", "author": "郑谷", "instruct": "五言律诗"}
{"title": "春夜", "content": "酒不能多诗又尘，栏干月午夺何春。天寒莫到海棠瘦，一夜东风吹倒人。", "dynasty": "宋代", "author": "方岳", "instruct": "七言绝句"}
{"title": "残菊", "content": "天地方收肃杀功，菊权倾倒不成丛。碎金狼藉不堪摘，图得人知色是空。", "dynasty": "宋代", "author": "史铸", "instruct": "七言绝句"}
{"title": "晚望", "content": "天随楸枰作稻畦，啼乌振鹭当枯棋。不论胜负端何似，黑子终多白子稀。", "dynasty": "宋代", "author": "杨万里", "instruct": "七言绝句"}
{"title": "云", "content": "深惹离情霭落晖，如车如盖早依依。山头触石应常在，天际从龙自不归。莫向隙窗笼夜月，好来仙洞湿行衣。春风淡荡无心后，见说襄王梦亦稀。", "dynasty": "唐代", "author": "韩琮", "instruct": "七言律诗"}
{"title": "使东川。江上行", "content": "闷见汉江流不息，悠悠漫漫竟何成。江流不语意相问，何事远来江上行。", "dynasty": "唐代", "author": "元稹", "instruct": "七言绝句"}
{"title": "往岁过广陵值早春尝作诗云春风十里珠帘卷彷", "content": "日边置论诚深矣，圣处时中乃得之。莫作秋虫促机杼，贫家能有几絇丝。", "dynasty": "宋代", "author": "黄庭坚", "instruct": "七言绝句"}
{"title": "春游", "content": "小草初芽淑气分，赏春揽胜最消魂。叶藏鸣鸟枝微颤，风吻清波水弄痕。绕石林烟含古寺，寻花蝶影入山村。春宵岂比春朝好！一刻千金劳细论。", "dynasty": "当代", "author": "陈振家", "instruct": "七言律诗"}
{"title": "马大夫见示浙西王侍御赠答诗因命同作", "content": "忆逐羊车凡几时，今来旧府统戎师。象筵照室会词客，铜鼓临轩舞海夷，百越酋豪称故吏，十洲风景助新诗。秣陵从事何年别，一见琼章如素期。", "dynasty": "唐代", "author": "刘禹锡", "instruct": "七言律诗"}
{"title": "九日", "content": "一见黄花只自羞，萧然短发不禁秋。谁人为整乌纱帽，独倚西风满眼愁。", "dynasty": "宋代", "author": "张舜民", "instruct": "七言绝句"}
{"title": "秋色", "content": "染不成乾画未销，霏霏拂拂又迢迢。曾从建业城边路，蔓草寒烟锁六朝。", "dynasty": "唐代", "author": "吴融", "instruct": "七言绝句"}
{"title": "九月八日", "content": "已是人间寂寞花，解怜寂寞傍贫家。老来不得登高看，更甚残春惜岁华。", "dynasty": "唐代", "author": "司空图", "instruct": "七言绝句"}
{"title": "响潭", "content": "水面平铺映碧空，夜深明月照龙宫。猿啼未响潭先响，一树花开两树红。", "dynasty": "宋代", "author": "毛滂", "instruct": "七言绝句"}
{"title": "月夕", "content": "霜月夜裴回，楼中羌笛催。晓风吹不尽，江上落残梅。", "dynasty": "唐代", "author": "贯休", "instruct": "五言绝句"}
{"title": "秋云", "content": "散却奇峰入太清，卷舒恰似绮罗轻。诗人省识秋来薄，莫想衣裳想世情。", "dynasty": "清代", "author": "屠敬心", "instruct": "七言绝句"}
{"title": "早春", "content": "南枝才放两三花，雪里吟香弄粉些。淡淡著烟浓著月，深深笼水浅笼沙。", "dynasty": "宋代", "author": "白玉蟾", "instruct": "七言绝句"}
{"title": "疏山", "content": "一见云山病眼清，野僧勤动水边迎。苍松翠竹东南道，乱石峰前踏月行。", "dynasty": "宋代", "author": "曾巩", "instruct": "七言绝句"}
{"title": "永", "content": "岁暮青条已见梅，馀花次第相争开。淮南无此山林胜，作意春风更一来。", "dynasty": "宋代", "author": "王安石", "instruct": "七言绝句"}
{"title": "即事", "content": "照空初涌玉芙蕖，惊起霜林尾毕逋。托宿一枝翻自失，倦飞三匝正相呼。", "dynasty": "宋代", "author": "程俱", "instruct": "七言绝句"}
{"title": "咏镜", "content": "铸为明镜绝尘埃，翡翠窗前挂玉台。绣带共寻龙口出，菱花争向匣中开。孤光常见鸾踪在，分处还因鹊影回。好是照身宜谢女，嫦娥飞向玉宫来。", "dynasty": "唐代", "author": "姚合", "instruct": "七言律诗"}
{"title": "省己", "content": "此心一失栽培力，几向穷途不自持。静里反躬深省处，风霜却是进脩资。", "dynasty": "明代", "author": "吴与弼", "instruct": "七言绝句"}
{"title": "陈宫", "content": "临春高阁拟瀛洲，贪宠张妃作胜游。更把江山为己有，岂知台榭是身雠。金城暗逐歌声碎，钱瓮潜随舞势休。谁识古宫堪恨处，井桐吟雨不胜秋。", "dynasty": "唐代", "author": "秦韬玉", "instruct": "七言律诗"}
{"title": "自庆吟", "content": "俗阜知君德，时和见帝功。况吾生长老，俱在太平中。", "dynasty": "宋代", "author": "邵雍", "instruct": "五言绝句"}
{"title": "读李义山诗集", "content": "渺绵出声响，奥缓生光莹。太息涪翁去，无人会此情。", "dynasty": "清代", "author": "曾国藩", "instruct": "五言绝句"}
{"title": "十山歌呈太守胡平一", "content": "近有村人带血论，使君亲与验伤痕。骛行刚道非行劫，只是行人两作喧。", "dynasty": "宋代", "author": "杨万里", "instruct": "七言绝句"}
{"title": "花朝", "content": "晴烟膏露若为容，踯躅香苞望晓红。莫怨五更风色恶，开花原是落花风。", "dynasty": "明代", "author": "王衡", "instruct": "七言绝句"}
{"title": "五贶诗。华顶杖", "content": "金庭仙树枝，道客自携持。探洞求丹粟，挑云觅白芝。量泉将濯足，阑鹤把支颐。以此将为赠，惟君尽得知。", "dynasty": "唐代", "author": "皮日休", "instruct": "五言律诗"}
{"title": "蛙声", "content": "官蛙不问雨兼晴，阁阁无端聒耳鸣。对客自夸闻鼓吹，稚圭此语岂真情。", "dynasty": "宋代", "author": "王炎", "instruct": "七言绝句"}
{"title": "和壁间谢艮斋留题", "content": "寥寥鹤驾人安在，洒洒骊珠迹已陈。见说仙家能拔宅，何妨乘此上天津。", "dynasty": "宋代", "author": "王炎", "instruct": "七言绝句"}
{"title": "补梦中所作", "content": "鸿雁流离梦亦惊，满怀凄怨足秋声。此身不死胡儿手，留与君王取太平。", "dynasty": "宋代", "author": "郑思肖", "instruct": "七言绝句"}
{"title": "伤时（一作郑遨诗）", "content": "帆力劈开沧海浪，马蹄踏破乱山青。浮名浮利过于酒，醉得人心死不醒。", "dynasty": "唐代", "author": "杜光庭", "instruct": "七言绝句"}
{"title": "秋残", "content": "又是秋残也，无聊意若何。客程江外远，归思夜深多。岘首飞黄叶，湘湄走白波。仍闻汉都护，今岁合休戈。", "dynasty": "唐代", "author": "翁宏", "instruct": "五言律诗"}
{"title": "蝉", "content": "才入新秋百感生，就中蝉噪最堪惊。能催时节凋双鬓，愁到江山听一声。不傍管弦拘醉态，偏依杨柳挠离情。故园闻处犹惆怅，况是经年万里行。", "dynasty": "唐代", "author": "罗邺", "instruct": "七言律诗"}
{"title": "海上 八", "content": "星戴环佩月戴珰，一夜秋寒掩洞房。莫道横塘秋露冷，残荷犹自盖鸳鸯。", "dynasty": "近代", "author": "苏曼殊", "instruct": "七言绝句"}
{"title": "桃花", "content": "桃花浅深处，似匀深浅妆。春风助肠断，吹落白衣裳。", "dynasty": "唐代", "author": "元稹", "instruct": "五言绝句"}
{"title": "野池", "content": "野池水满连秋堤，菱花结实蒲叶齐。川口雨晴风复止，蜻蜓上下鱼东西。", "dynasty": "唐代", "author": "王建", "instruct": "七言绝句"}
{"title": "楼", "content": "百尺重城际，千寻大道隈。汉宫井干起，吴国落星开。笛怨绿珠去，箫随弄玉来。销忧聊暇日，谁识仲宣才。", "dynasty": "唐代", "author": "李峤", "instruct": "五言律诗"}
{"title": "庭竹", "content": "渭川未暇栽千亩，庭槛聊须种数根。敢爱深秋群木脱，独欺风雨战黄昏。", "dynasty": "宋代", "author": "厉文翁", "instruct": "七言绝句"}
{"title": "雨", "content": "半夜西亭雨，离人独启关。桑麻荒旧国，雷电照前山。细滴高槐底，繁声叠漏间。唯应孤镜里，明月长愁颜。", "dynasty": "唐代", "author": "张蠙", "instruct": "五言律诗"}
{"title": "古意", "content": "麻姑井边一株杏，花开不如古时红。西邻蔡家十岁女，年年二月卖东风。", "dynasty": "唐代", "author": "陈陶", "instruct": "七言绝句"}
{"title": "次韵何子应留诗为别", "content": "迩迹韩门尚壮年，老陪杖屦本因缘。早知决定书青史，湜籍诸人继有传。", "dynasty": "宋代", "author": "王灼", "instruct": "七言绝句"}
{"title": "山县", "content": "山县浑如野客家，游蜂数点趁朝衙。簿书押了无公事，小吏呼来扫落花。", "dynasty": "宋代", "author": "赵希迈", "instruct": "七言绝句"}
{"title": "听琴", "content": "寒雨萧萧落井梧，夜深何处怨啼乌。不知一盏临邛酒，救得相如渴病无。", "dynasty": "唐代", "author": "罗隐", "instruct": "七言绝句"}
{"title": "詹仲信以山水二轴为寿固辞不可乃各作一绝句谢之 其一 春山", "content": "策蹇渡桥春雨馀，乱山缺处草亭孤。不知何许丹青手，画我当年入蜀图。", "dynasty": "宋代", "author": "陆游", "instruct": "七言绝句"}
{"title": "双槐", "content": "老去相看终惨淡，秋来无赖对婆娑。任从叶逐西风去，要听庭宽夜雨多。", "dynasty": "宋代", "author": "张耒", "instruct": "七言绝句"}
{"title": "首夏", "content": "漾漾池塘碧染衣，阴阴草树绿成围。江村寂寞春归后，一点杨花不见飞。", "dynasty": "宋代", "author": "高翥", "instruct": "七言绝句"}
{"title": "山中", "content": "要路豪家非往还，岩门先有不曾关。众心惟恐地无剩，吾意亦忧天惜闲。白练曳泉窗下石，绛罗垂果枕前山。樵夫岂解营生业，贵欲自安麋鹿间。", "dynasty": "唐代", "author": "曹松", "instruct": "七言律诗"}
{"title": "用张济川所举诗韵漫作", "content": "经霜落叶金堆地，遇雨奇峰碧满门。要识丰年在何处，牧儿横笛下烟村。", "dynasty": "宋代", "author": "李若水", "instruct": "七言绝句"}
{"title": "答前篇", "content": "小儿弄笔不能嗔，涴壁书窗且当勤。闻彼梦熊犹未兆，女中谁是卫夫人。", "dynasty": "唐代", "author": "刘禹锡", "instruct": "七言绝句"}
{"title": "春诗", "content": "南国韶光早，春风送腊来。水堤烟报柳，山寺雪惊梅。练色铺江晚，潮声逐渚回。青旗问沽酒，何处拨寒醅。", "dynasty": "唐代", "author": "萧遘", "instruct": "五言律诗"}
{"title": "盛山十二诗。琵琶台", "content": "褊地难层土，因厓遂削成。浅深岚嶂色，尽向此中呈。", "dynasty": "唐代", "author": "韦处厚", "instruct": "五言绝句"}
{"title": "闷怀", "content": "妾泪非易弹，乡关渺千里。世事与愁肠，相对何人语。", "dynasty": "明代", "author": "王素娥", "instruct": "五言绝句"}
{"title": "东坡", "content": "雨洗东坡月色清，市人行尽野人行。莫嫌荦确坡头路，自爱铿然曳杖声。", "dynasty": "宋代", "author": "苏轼", "instruct": "七言绝句"}
{"title": "同程九早入中书（一作钱珝诗）", "content": "汉家贤相重英奇，蟠木何材也见知。不意云霄能自致，空惊鹓鹭忽相随。腊雪初明柏子殿，春光欲上万年枝。独惭皇鉴明如日，未厌春光向玉墀。", "dynasty": "唐代", "author": "钱起", "instruct": "七言律诗"}
{"title": "投壶", "content": "离骚课罢便投壶，长日身心得自娱。多少论筹闲殿最，始终中节定工夫。", "dynasty": "宋代", "author": "卢钺", "instruct": "七言绝句"}
{"title": "一壶歌", "content": "长安市上醉春风，乱插繁花满帽红。看尽人间兴废事，不曾富贵不曾穷。", "dynasty": "宋代", "author": "陆游", "instruct": "七言绝句"}
{"title": "小池", "content": "岩上层层叠翠苔，小池巧凿近岩隈。就岩引得清泉满，便有前山月入来。", "dynasty": "宋代", "author": "冯坦", "instruct": "七言绝句"}
{"title": "山行杂咏", "content": "十里崎岖半里平，一峰才送一峰迎。青山似茧将人裹，不信前头有路行。", "dynasty": "清代", "author": "袁枚", "instruct": "七言绝句"}
{"title": "鹊", "content": "偏承雨露润毛衣，黑白分明众所知。高处营巢亲凤阙，静时闲语上龙墀。化为金印新祥瑞，飞向银河旧路岐。莫怪天涯栖不稳，托身须是万年枝。", "dynasty": "唐代", "author": "韩偓", "instruct": "七言律诗"}
{"title": "诗", "content": "大明总神武，乘时以御天。金牒封梁甫，玉简禅岱山。", "dynasty": "南北朝", "author": "刘义恭", "instruct": "五言绝句"}
{"title": "春居", "content": "春风百卉摇，旧国路迢迢。偶病成疏散，因贫得寂寥。倚帘高柳弱，乘露小桃夭。春色常无处，村醪更一瓢。", "dynasty": "唐代", "author": "罗隐", "instruct": "五言律诗"}
{"title": "秋兴", "content": "秋暑势已穷，风雨纵横至。白鹭立清滩，与我俱得意。", "dynasty": "宋代", "author": "陆游", "instruct": "五言绝句"}
{"title": "三峡歌", "content": "神女庙前秋月明，黄牛峡里暮猿声。危途性命不容恤，百丈牵船侵夜行。", "dynasty": "宋代", "author": "陆游", "instruct": "七言绝句"}
{"title": "浮萍赋附歌", "content": "大江之水东西流，别有孤萍朝夕浮。莫言此中长汎汎，终当结实触王舟。", "dynasty": "唐代", "author": "常衮", "instruct": "七言绝句"}
{"title": "村家", "content": "疏烟落日路三叉，败叶乾风屋数家。场圃毕工梁月出，傍檐红女绩丝麻。", "dynasty": "宋代", "author": "徐元杰", "instruct": "七言绝句"}
{"title": "春寒", "content": "固教梅忍落，体与杏藏娇。已过冬疑剩，将来暖未饶。玉阶残雪在，罗荐暗魂销。莫问王孙事，烟芜正寂寥。", "dynasty": "唐代", "author": "吴融", "instruct": "五言律诗"}
{"title": "紫微", "content": "学得天文夜睡迟，云笼月照恨星稀。而今病眼都无力，犹向檐边认紫微。", "dynasty": "宋代", "author": "方翥", "instruct": "七言绝句"}
{"title": "题卧屏十八花·牵牛行", "content": "高节本为青女伴，牵牛弗悟配龙孙。孔融天下无双士，并坐尊前对虎贲。", "dynasty": "宋代", "author": "葛立方", "instruct": "七言绝句"}
{"title": "自叙", "content": "中剑斫耳缺，被箭射胛过。为将须有胆，有胆即无贾。", "dynasty": "唐代", "author": "杜建徽", "instruct": "五言绝句"}
{"title": "秋夕", "content": "十二层楼夜月明，美人帘底坐吹笙。芙蓉露冷秋衣薄，翻到霓裳第几声。", "dynasty": "清代", "author": "李美", "instruct": "七言绝句"}
{"title": "洋州于中丞顷牧左绵题诗越王楼上朝贤继和辄课四韵", "content": "隔政代君侯，多惭迹令猷。山光来户牖，江鸟满汀洲。雅韵徵朝客，清词写郡楼。至今谣未已，注意在洋州。", "dynasty": "唐代", "author": "刘璐", "instruct": "五言律诗"}
{"title": "郿坞", "content": "董公平昔甚纵横，晚岁藏金欲避兵。当日英雄智相似，燕南赵北亦为京。", "dynasty": "宋代", "author": "苏辙", "instruct": "七言绝句"}
{"title": "观妓", "content": "翠蛾红脸不胜情，管绝弦馀发一声。银烛摇摇尘暗下，却愁红粉泪痕生。", "dynasty": "唐代", "author": "司空曙", "instruct": "七言绝句"}
{"title": "宫词", "content": "日透珠帘见冕旒，六宫争逐百花球。回看不觉君王去，已听笙歌在远楼。", "dynasty": "唐代", "author": "张蠙", "instruct": "七言绝句"}
{"title": "秋日", "content": "琢句不成添鬓丝，且搘筇杖看云移。槐花落尽全林绿，光景浑如初夏时。", "dynasty": "宋代", "author": "陈与义", "instruct": "七言绝句"}
{"title": "子夜四时歌 其四 冬", "content": "围炉然兽炭，为郎理瑶瑟。不知重檐外，雪花厚三尺。", "dynasty": "明代", "author": "胡应麟", "instruct": "五言绝句"}
{"title": "偶题", "content": "莫恨卢姬嫁得迟，尚能料理旧容仪。斑姑陈后承恩早，衰悴难堪似少时。", "dynasty": "宋代", "author": "姜特立", "instruct": "七言绝句"}
{"title": "灯", "content": "钟断危楼鸟不飞，荧荧何处最相宜。香然水寺僧开卷，笔写春帏客著诗。忽尔思多穿壁处，偶然心尽断缨时。孙康勤苦谁能念，少减馀光借与伊。", "dynasty": "唐代", "author": "慕幽", "instruct": "七言律诗"}
{"title": "春游", "content": "锦袍日暖耀冰蚕，上客陪游酒半酣。笑拂吟鞭邀好兴，醉欹乌帽逞雄谈。楼前弱柳摇金缕，林外遥山隔翠岚。正是太平行乐处，春风花下且停骖。", "dynasty": "唐代", "author": "牟融", "instruct": "七言律诗"}
{"title": "见元九悼亡诗，因以此寄", "content": "夜泪暗销明月幌，春肠遥断牡丹庭。人间此病治无药，唯有楞伽四卷经。", "dynasty": "唐代", "author": "白居易", "instruct": "七言绝句"}
{"title": "河间", "content": "江南车盖走燕山，老子旁观袖手閒。见说新诗题甲子，桃源元只在人间。", "dynasty": "宋代", "author": "文天祥", "instruct": "七言绝句"}
{"title": "野寺", "content": "野寺看红叶，县城闻捣衣。自怜痴病苦，犹共赏心违。高阁正临夜，前山应落晖。离情在烟鸟，遥入故关飞。", "dynasty": "唐代", "author": "韩偓", "instruct": "五言律诗"}
{"title": "留题张逸人草堂（一作杜牧诗）", "content": "长悬青紫与芳枝，尘路无因免别离。马上多于在家日，尊前堪惜少年时。关河客梦还乡后，雨雪山程出店迟。却羡高人此中老，轩车过尽不知谁。", "dynasty": "唐代", "author": "罗邺", "instruct": "七言律诗"}
{"title": "归梦", "content": "故园露冷客心惊，夜色黄楼有雁声。寥落楚天斜月里，西风吹梦过江城。", "dynasty": "清代", "author": "屠寄", "instruct": "七言绝句"}
{"title": "残菊", "content": "黄昏风雨打园林，残菊飘零满地金。擸得一枝犹好在，可怜公子惜花心。", "dynasty": "宋代", "author": "王安石", "instruct": "七言绝句"}
{"title": "和张相公太原山亭怀古诗", "content": "高情乐闲放，寄迹山水中。朝霞铺座右，虚白贮清风。潜窦激飞泉，石路跻且崇。步武有胜概，不与俗情同。", "dynasty": "唐代", "author": "崔恭", "instruct": "五言律诗"}
{"title": "百舌", "content": "百舌来何处，重重只报春。知音兼众语，整翮岂多身。花密藏难见，枝高听转新。过时如发口，君侧有谗人。", "dynasty": "唐代", "author": "杜甫", "instruct": "五言律诗"}
{"title": "四纹四时", "content": "纹簟浥香余汗粉，绿眉攒恨旧愁新。焚香夜拜初生月，暮色窗纱薄雾匀。", "dynasty": "宋代", "author": "杨冠卿", "instruct": "七言绝句"}
{"title": "秋日江东晚行", "content": "迢迢驱马过江东，此际令人恨莫穷。一撮秋烟堤上白，半轮残日岭头红。路岐滋味犹如旧，乡曲声音渐不同。含思看看到梁苑，画楼丝竹彻遥空。", "dynasty": "唐代", "author": "姚揆", "instruct": "七言律诗"}
{"title": "春词", "content": "北苑罗裙带，尘衢锦绣鞋。醉眠芳树下，半被落花埋。", "dynasty": "唐代", "author": "卢纶", "instruct": "五言绝句"}
{"title": "晚蝶", "content": "粉翅嫩如水，绕砌乍依风。日高山露解，飞入菊花中。", "dynasty": "唐代", "author": "王建", "instruct": "五言绝句"}
{"title": "寻芳", "content": "寻芳自勒青丝鞚，日暖烟浓春意重。晚来被酒卧花阴，流莺唤醒东风梦。", "dynasty": "宋代", "author": "罗与之", "instruct": "七言绝句"}
{"title": "有病吟", "content": "一身如一国，有病当求医。病愈药便止，节宣良得宜。", "dynasty": "宋代", "author": "邵雍", "instruct": "五言绝句"}
{"title": "闻雨", "content": "香侵蔽膝夜寒轻，闻雨伤春梦不成。罗帐四垂红烛背，玉钗敲著枕函声。", "dynasty": "唐代", "author": "韩偓", "instruct": "七言绝句"}
{"title": "喜鹊", "content": "辞却星桥路已赊，飞鸣犹占海门槎。不知来报缘何喜，昨夜银缸也著花。", "dynasty": "明代", "author": "倪谦", "instruct": "七言绝句"}
{"title": "海上 六", "content": "棠梨无限忆秋千，杨柳腰肢最可怜。纵使有情还有泪，漫从人海说人天。", "dynasty": "近代", "author": "苏曼殊", "instruct": "七言绝句"}
{"title": "子夜四时歌·自从别欢后", "content": "自从别欢后，叹音不绝响。黄檗向春生，苦心随日长。", "dynasty": "南北朝", "author": "佚名", "instruct": "五言绝句"}
{"title": "枯树", "content": "老树无枝叶，风霜不复侵。腹穿人可过，皮剥蚁还寻。寄托惟朝菌，依投绝暮禽。犹堪持改火，未肯但空心。", "dynasty": "唐代", "author": "韩愈", "instruct": "五言律诗"}
{"title": "春晚", "content": "思乡之客空凝嚬，天边欲尽未尽春。独攀江树深不语，芳草落花愁杀人。", "dynasty": "唐代", "author": "李群玉", "instruct": "七言绝句"}
{"title": "阆州开元寺壁题乐天诗", "content": "忆君无计写君诗，写尽千行说向谁。题在阆州东寺壁，几时知是见君时。", "dynasty": "唐代", "author": "元稹", "instruct": "七言绝句"}
{"title": "偶题", "content": "浓淡烟村碧，浅深霜叶红。蓬窗今夜客，芦岸晚来风。", "dynasty": "宋代", "author": "吴潜", "instruct": "五言绝句"}
{"title": "把酒", "content": "浅把涓涓酒，风流杜少陵。是中有真趣，全胜醉瞢腾。", "dynasty": "宋代", "author": "姜特立", "instruct": "五言绝句"}
{"title": "遣兴", "content": "于越三年客，思家一百旬。如何今夜月，却忆镜湖春。", "dynasty": "元代", "author": "刘基", "instruct": "五言绝句"}
{"title": "村行", "content": "天淡雨初晴，游人恨不胜。乱山啼蜀魄，孤棹宿巴陵。影暗村桥柳，光寒水寺灯。罢吟思故国，窗外有渔罾。", "dynasty": "唐代", "author": "姚揆", "instruct": "五言律诗"}
{"title": "西溪", "content": "一条横木过前溪，村女齐登采叶梯。独立衡门春雨细，白鸡飞上树梢啼。", "dynasty": "宋代", "author": "叶绍翁", "instruct": "七言绝句"}
{"title": "心事", "content": "落落功名鬓早斑，蹉跎心事十年间。看来只合归湖上，渔钓丛中尽日闲。", "dynasty": "宋代", "author": "俞桂", "instruct": "七言绝句"}
{"title": "赋咏得神仙诗", "content": "罗浮银是殿。瀛洲玉作堂。朝游云暂起。夕饵菊恒香。聊持履成燕。戏以石为羊。洪厓与松子。乘羽就周王。", "dynasty": "南北朝", "author": "阴铿", "instruct": "五言律诗"}
{"title": "解嘲", "content": "心如顽石忘荣辱，身似孤云任去留。酒瓮饭囊君勿诮，也胜满腹贮闲愁。", "dynasty": "宋代", "author": "陆游", "instruct": "七言绝句"}
{"title": "赠日本歌人　", "content": "春江好景依然在，远国征人此际行。莫向遥天望歌舞，西游演了是封神。", "dynasty": "近代", "author": "鲁迅", "instruct": "七言绝句"}
{"title": "无题", "content": "桐孙枝有海潮音，玉指初调万簌沉。烛影荧荧锁窗底，此时端欲见琴心。", "dynasty": "宋代", "author": "王灼", "instruct": "七言绝句"}
{"title": "怕爱", "content": "月中玉女虽严冷，雪里瑶姬转丽华。不管达官怕木稼，且留处士爱梅花。", "dynasty": "宋代", "author": "刘克庄", "instruct": "七言绝句"}
{"title": "精舍", "content": "朝登山上亭，暮宿山下宅。山鸟与山花，相逢尽相识。", "dynasty": "宋代", "author": "项安世", "instruct": "五言绝句"}
{"title": "蜡烛", "content": "煖香红焰一时燃，缇幕初垂月落天。堪恨兰堂别离夜，如珠似泪滴樽前。", "dynasty": "唐代", "author": "罗邺", "instruct": "七言绝句"}
{"title": "郊居寓目偶题", "content": "晨趋禁掖暮郊园，松桂苍苍烟露繁。明月上时群动息，雪峰高处正当轩。", "dynasty": "唐代", "author": "武元衡", "instruct": "七言绝句"}
{"title": "偶成　", "content": "文章如土欲何之？翘首东云惹梦思。所恨芳林寥落甚，春兰秋菊不同时。", "dynasty": "近代", "author": "鲁迅", "instruct": "七言绝句"}
{"title": "新秋以窗里人将老门前树欲秋为韵作小诗", "content": "少年虽婚宦，淡然本无欲。婆娑三亩园，自叹不啻足。", "dynasty": "宋代", "author": "陆游", "instruct": "五言绝句"}
{"title": "鹭鸶", "content": "雪衣雪发青玉嘴，群捕鱼儿溪影中。惊飞远映碧山去，一树梨花落晚风。", "dynasty": "唐代", "author": "杜牧", "instruct": "七言绝句"}
{"title": "游钟山诗应西阳王教", "content": "多值息心侣。结架山之足。八解鸣涧流。四禅隐岩曲。窈冥终不见。萧条无可欲。所愿从之游。寸心于此足。", "dynasty": "南北朝", "author": "沈约", "instruct": "五言律诗"}
{"title": "纵笔", "content": "惰游不能耕，心媿新舂白。啸傲茅三间，主人终胜客。", "dynasty": "宋代", "author": "陆游", "instruct": "五言绝句"}
{"title": "重送", "content": "云涛万里最东头，射马台深玉署秋。无限属城为裸国，几多分界是亶州。取经海底开龙藏，诵咒空中散蜃楼。不奈此时贫且病，乘桴直欲伴师游。", "dynasty": "唐代", "author": "皮日休", "instruct": "七言律诗"}
{"title": "掷卢作", "content": "八尺台盘照面新，千金一掷斗精神。合是赌时须赌取，不妨回首乞闲人。", "dynasty": "唐代", "author": "冯衮", "instruct": "七言绝句"}
{"title": "送孙百篇游天台", "content": "东南云路落斜行，入树穿村见赤城。远近常时皆药气，高低无处不泉声。映岩日向床头没，湿烛云从柱底生。更有仙花与灵鸟，恐君多半未知名。", "dynasty": "唐代", "author": "方干", "instruct": "七言律诗"}
{"title": "七夕", "content": "人世拘形迹，别去间山川。岂意灵仙偶，相望亦弥年。夕衣清露湿，晨驾秋风前。临欢定不住，当为何所牵。", "dynasty": "唐代", "author": "韦应物", "instruct": "五言律诗"}
{"title": "试墨", "content": "翠楼高压浙山头，海角湖光豁醉眸。万景入帘吹不捲，一般心做百般愁。", "dynasty": "宋代", "author": "朱淑真", "instruct": "七言绝句"}
{"title": "道士", "content": "头戴鹿胎皮，身披鹤氅衣。月寒丹井立，霜白醮坛归。", "dynasty": "宋代", "author": "陈元老", "instruct": "五言绝句"}
{"title": "日", "content": "旦出扶桑路，遥升若木枝。云间五色满，霞际九光披。东陆苍龙驾，南郊赤羽驰。倾心比葵藿，朝夕奉光曦。", "dynasty": "唐代", "author": "李峤", "instruct": "五言律诗"}
{"title": "端约遗墨梅以诗谢之", "content": "清香素质恼诗情，更倩挥毫为写真。共挽东风拼一醉，不须摹仿费精神。", "dynasty": "宋代", "author": "蔡戡", "instruct": "七言绝句"}
{"title": "秋夜", "content": "静夜砧初动，凉风雨乍收。一钩新月上，应照故园楼。", "dynasty": "明代", "author": "项兰贞", "instruct": "五言绝句"}
{"title": "隐屏", "content": "排云抵雨立虚空，端正方严万壑中。好去明堂充宁倚，不应留此伴仙翁。", "dynasty": "宋代", "author": "陈普", "instruct": "七言绝句"}
{"title": "大巧", "content": "大巧工夫本不全，清光凿破未教圆。岂无妙补苍穹手，修满冰轮送上天。", "dynasty": "宋代", "author": "徐元杰", "instruct": "七言绝句"}
{"title": "论诗", "content": "只眼须凭自主张，纷纷艺菀漫雌黄。矮人看戏何曾见，都是随人说短长。", "dynasty": "清代", "author": "赵翼", "instruct": "七言绝句"}
{"title": "竹溪", "content": "访竹越云崖，即林若溪绝。宁知修干下，漠漠秋苔洁。清光溢空曲，茂色临幽澈。采摘愧芳鲜，奉君岁暮节。", "dynasty": "唐代", "author": "李益", "instruct": "五言律诗"}
{"title": "夏日闲居作四声诗寄袭美。平声", "content": "荒池菰蒲深，闲阶莓苔平。江边松篁多，人家帘栊清。为书凌遗编，调弦夸新声。求欢虽殊途，探幽聊怡情。", "dynasty": "唐代", "author": "陆龟蒙", "instruct": "五言律诗"}
{"title": "除夕", "content": "一杯芳酒夜分天，万虑劳劳耿不眠。明日新春到何处，菱花影里二毛边。", "dynasty": "宋代", "author": "宋祁", "instruct": "七言绝句"}
{"title": "长门", "content": "长门闭定不求生，烧却头花卸却筝。病卧玉窗秋雨下，遥闻别院唤人声。", "dynasty": "唐代", "author": "王建", "instruct": "七言绝句"}
{"title": "心迹", "content": "心迹清虚绝点尘，更无俗虑得相亲。可怜一片浮云性，付与逍遥自在人。", "dynasty": "宋代", "author": "姜特立", "instruct": "七言绝句"}
{"title": "渔父", "content": "钓得鲜鳞拽水开。绿萍漾漾逐钩来。摇赪尾，噞红腮。不羡严陵坐钓台。", "dynasty": "元代", "author": "吴镇", "instruct": "七言绝句"}
{"title": "无题", "content": "儒生作计太痴呆，业在毛锥与砚台。问字昔人皆载酒，写诗亦望买鱼来。", "dynasty": "明代", "author": "唐寅", "instruct": "七言绝句"}
{"title": "读书斋诗", "content": "春事时已歇。池塘旷幽寻。残红被径隧。初绿杂浅深。偃仰倦芳褥。频步忧新阴。谋春不及竟。夏物遽见侵。", "dynasty": "南北朝", "author": "谢灵运", "instruct": "五言律诗"}
{"title": "黄梨", "content": "毛羽丰茸皮甲皴，阿谁截得凤凰身。番梨纵得称名好，何似中原大谷珍。", "dynasty": "清代", "author": "张湄", "instruct": "七言绝句"}
{"title": "题道士郑渭滨诗卷", "content": "江湖曾是饮清波，笔染霜华秋最多。梦里诵君新句子，觉来无奈月明何。", "dynasty": "宋代", "author": "冯去非", "instruct": "七言绝句"}
{"title": "禽声", "content": "布谷布谷天未明，架犁架犁人起耕。宦途不似农家乐，东作西成过此生。", "dynasty": "宋代", "author": "陆游", "instruct": "七言绝句"}
{"title": "梅花", "content": "竹屋围深雪，林间无路通。暗香留不住，多事是春风。", "dynasty": "清代", "author": "蒋锡震", "instruct": "五言绝句"}
{"title": "昭化", "content": "梅子收霖雨，榆花断瘴烟。浓云明白鸟，深草暗乌犍。岁月滩声裹，家山客枕边。老来圭角尽，。戒得是韦弦。", "dynasty": "宋代", "author": "洪咨夔", "instruct": "五言律诗"}
{"title": "送别", "content": "江边出相送，君去我当返。徘徊未忍还，孤帆夕阳远。", "dynasty": "宋代", "author": "陈宗道", "instruct": "五言绝句"}
{"title": "五柳", "content": "五柳柴桑宅，三杨白下亭。往来无一事，长得见青青。", "dynasty": "宋代", "author": "王安石", "instruct": "五言绝句"}
{"title": "醉后", "content": "美禄与贤人，相逢自可亲。愿将花柳月，尽赏醉乡春。", "dynasty": "唐代", "author": "权德舆", "instruct": "五言绝句"}
{"title": "暖川（一作征人歌）", "content": "胡风冻合鸊鹈泉，牧马千群逐暖川。塞外征行无尽日，年年移帐雪中天。", "dynasty": "唐代", "author": "李益", "instruct": "七言绝句"}
{"title": "晏寝", "content": "栩栩庄园梦正酣，曙霞分色照东南。闭门更费当关报，已是嵇康一不堪。", "dynasty": "宋代", "author": "宋祁", "instruct": "七言绝句"}
{"title": "自嘲", "content": "三月降霜花木死，九秋飞雪麦禾灾。虫蝗水旱霖淫雨，尽逐商山副使来。", "dynasty": "宋代", "author": "王禹偁", "instruct": "七言绝句"}
{"title": "向晚", "content": "当风横去幰，临水卷空帷。北土秋千罢，南朝祓禊归。花情羞脉脉，柳意怅微微。莫叹佳期晚，佳期自古稀。", "dynasty": "唐代", "author": "李商隐", "instruct": "五言律诗"}
{"title": "八月二十日梦与二美人共饮席上各请赋诗余得一绝醒而忘其首句因足成之漫纪于此", "content": "蝉鬓云鬟逞丽妆，郁金香喷紫罗囊。平生未识红鸾字，愿借春纤写数行。", "dynasty": "明代", "author": "倪谦", "instruct": "七言绝句"}
{"title": "梦同诸公饯仲文梦中坐上作", "content": "已许郊间陈祖席，少停车马莫催行。刘郎休恨三千里，樽酒十分听我倾。", "dynasty": "宋代", "author": "梅尧臣", "instruct": "七言绝句"}
{"title": "寄内", "content": "试说途中景，方知别后心。行人日暮少，风雪乱山深。", "dynasty": "宋代", "author": "孔平仲", "instruct": "五言绝句"}
{"title": "效阮公诗", "content": "少年学击剑。从师至幽州。燕赵兵马地。唯见古时丘。登城望山水。平原独悠悠。寒暑有往来。功名安可留。", "dynasty": "南北朝", "author": "江淹", "instruct": "五言律诗"}
{"title": "望都", "content": "荒寺疏钟解客鞍，由山东畔白烟寒。望都风土连唐县，翁媪排门带瘿看。", "dynasty": "宋代", "author": "范成大", "instruct": "七言绝句"}
{"title": "老梅", "content": "稚梅非不佳，颜色终敷腴。惟此老不枯，故能清且臞。", "dynasty": "宋代", "author": "赵蕃", "instruct": "五言绝句"}
{"title": "迁居得甘井诗", "content": "真水由来自有源，非河非海性其天。为君甃饰标三字，唤作城西君子泉。", "dynasty": "宋代", "author": "家铉翁", "instruct": "七言绝句"}
{"title": "子夜四时歌", "content": "东风吹月出，照见妾家楼。荡子从戎去，边霜尚满头。", "dynasty": "明代", "author": "沈明臣", "instruct": "五言绝句"}
{"title": "锦江陪兵部郑侍郎话诗著棋", "content": "落叶溅吟身，会棋云外人。海枯搜不尽，天定著长新。月上分题遍，钟残布子匀。忘餐二绝境，取意铸陶钧。", "dynasty": "唐代", "author": "李洞", "instruct": "五言律诗"}
{"title": "鸳鸯", "content": "雌去雄飞万里天，云罗满眼泪潸然。不须长结风波愿，锁向金笼始两全。", "dynasty": "唐代", "author": "李商隐", "instruct": "七言绝句"}
{"title": "喜晴", "content": "晓日西风转，秋天万里明。湖天一种色，林鸟百般声。霁景浮云满，游丝映水轻。今朝江上客，凡慰几人情。", "dynasty": "唐代", "author": "刘长卿", "instruct": "五言律诗"}
{"title": "即事", "content": "老来百事似婴儿，美睡甘餐只自知。陋屋略如营窟世，淳风不减结绳时。", "dynasty": "宋代", "author": "陆游", "instruct": "七言绝句"}
{"title": "西湖", "content": "九月西湖天渐凉，枯荷半倒卧斜阳。苏公堤上閒行过，何处飘来丹桂香。", "dynasty": "近代", "author": "罗锦堂", "instruct": "七言绝句"}
{"title": "避地冬夜与二三禅侣吟集茅斋", "content": "四海通禅客，搜吟会草亭。撚髭孤烛白，闭目众山青。松挂敲冰杖，垆温注月瓶。独愁悬旧旆，笏冷立残星。", "dynasty": "唐代", "author": "李洞", "instruct": "五言律诗"}
{"title": "对菊", "content": "无艳无妖别有香，栽多不为待重阳。莫嫌醒眼相看过，却是真心爱澹黄。", "dynasty": "唐代", "author": "齐己", "instruct": "七言绝句"}
{"title": "野鹊", "content": "鲜鲜毛羽耀朝辉，红粉墙头绿树枝。日暖风轻言语软，应将喜报主人知。", "dynasty": "宋代", "author": "欧阳修", "instruct": "七言绝句"}
{"title": "怀远", "content": "有美人兮隔千里，彼不来兮我独止。吴江木落又经年，壮士悲声寒易水。", "dynasty": "宋代", "author": "曹勋", "instruct": "七言绝句"}
{"title": "锦岩", "content": "水帘封昼夜，石洞无春秋。好景心自醉，人间空白头。", "dynasty": "明代", "author": "甘学", "instruct": "五言绝句"}
{"title": "杖藜", "content": "杖藜随水转东冈，兴罢还来赴一床。尧桀是非时入梦，固知余习未全忘。", "dynasty": "宋代", "author": "王安石", "instruct": "七言绝句"}
{"title": "春秋战国门 再吟", "content": "曲突徙薪不谓贤，焦头烂额飨盘筵。时人多是轻先见，不独田家国亦然。", "dynasty": "唐代", "author": "周昙", "instruct": "七言绝句"}
{"title": "郭汉卿母挽诗", "content": "妇节今安仰，斯人古有光。鸡鸣不知雨，荠茂独凌霜。未拜金花诰，空悲玉树郎。藤舆帘蹙绣，无复出萱堂。", "dynasty": "宋代", "author": "杨万里", "instruct": "五言律诗"}
{"title": "连日暴下薾然不支戏作", "content": "老子心如行脚僧，秋风久已办行縢。纸衾夜夜江湖梦，小复迟留待判惩。", "dynasty": "宋代", "author": "陆游", "instruct": "七言绝句"}
{"title": "相和歌辞。王昭君", "content": "锦车天外去，毳幕云中开。魏阙苍龙远，萧关赤雁哀。", "dynasty": "唐代", "author": "令狐楚", "instruct": "五言绝句"}
{"title": "入京", "content": "客怀醉杀也醒醒，昨夜思家梦几惊。道阴且长无信息，只将喜鹊验安平。", "dynasty": "宋代", "author": "朱南杰", "instruct": "七言绝句"}
{"title": "十山歌呈太守胡平一", "content": "贤尹如何受吏谩，青天白日万人看。忽然一展霹雳手，尽杖偷魁窜远蛮。", "dynasty": "宋代", "author": "杨万里", "instruct": "七言绝句"}
{"title": "绍兴", "content": "丞相纷纷诏敕多，绍兴天子只酣歌。金人欲送徽钦返，其奈中原不要何！", "dynasty": "清代", "author": "郑燮", "instruct": "七言绝句"}
{"title": "素梅 四四", "content": "云间古寺陆机宅，草木萧森鹤不来。惟有溪头老梅树，霜花犹是旧时开。", "dynasty": "元代", "author": "王冕", "instruct": "七言绝句"}
{"title": "宫词", "content": "新染罗衣窣地红，喜迎天仗宴春风。歌词若入君王听，不惜新声教六宫。", "dynasty": "宋代", "author": "夏竦", "instruct": "七言绝句"}
{"title": "鹭鸶", "content": "袅丝翘足傍澄澜，消尽年光伫思间。若使见鱼无羡意，向人姿态更应闲。", "dynasty": "唐代", "author": "来鹄", "instruct": "七言绝句"}
{"title": "明老惠炭戏以二小诗", "content": "雪里难逢送炭人，地炉炙手便生春。酸寒东野真堪笑，解道曲身成直身。", "dynasty": "宋代", "author": "韩元吉", "instruct": "七言绝句"}
{"title": "竹", "content": "雨过江皋净，风来庭槛清。此君故人好，入夜听秋声。", "dynasty": "宋代", "author": "张继先", "instruct": "五言绝句"}
{"title": "新蝉", "content": "泉溜潜幽咽，琴鸣乍往还。长风翦不断，还在树枝间。", "dynasty": "唐代", "author": "卢仝", "instruct": "五言绝句"}
{"title": "北行第九十四", "content": "乾坤几反覆，乘凌惜俄顷。怀古视平芜，令人发深省。", "dynasty": "宋代", "author": "文天祥", "instruct": "五言绝句"}
{"title": "余作探使以缭绫手帛子寄贺因而有诗", "content": "解寄缭绫小字封，探花筵上映春丛。黛眉印在微微绿，檀口消来薄薄红。缏处直应心共紧，砑时兼恐汗先融。帝台春尽还东去，却系裙腰伴雪胸。", "dynasty": "唐代", "author": "韩偓", "instruct": "七言律诗"}
{"title": "翁文尧员外捧金紫还乡之命雅发篇章将原交情…以质奖私", "content": "抟将盛事更无馀，还向桥边看旧书。东越独推生竹箭，北溟喜足贮鲲鱼。两回谁解归华表，午夜兼能荐子虚。须把头冠弹尽日，怜君不与故人疏。", "dynasty": "唐代", "author": "黄滔", "instruct": "七言律诗"}
{"title": "以坡公君如大江日千里我如此水千山底为韵作", "content": "楩机动霜雪，用之可以大。蓬蒿束缚之，世亦安取代。", "dynasty": "宋代", "author": "赵蕃", "instruct": "五言绝句"}
{"title": "春日雨后作", "content": "朝来微有雨，天地爽无尘。北阙明如画，南山碧动人。车舆终日别，草树一城新。枉是吾君戚，何门谒紫宸。", "dynasty": "唐代", "author": "刘得仁", "instruct": "五言律诗"}
{"title": "镜", "content": "昔岁相知别有情，几回磨拭始将行。如今老去愁无限，抱向闲窗却怕明。", "dynasty": "唐代", "author": "罗邺", "instruct": "七言绝句"}
{"title": "温泉", "content": "匡庐发源初，绝景乃如许。尤幸远市朝，不遭豪右取。", "dynasty": "宋代", "author": "李吕", "instruct": "五言绝句"}
{"title": "皎然禅师《赠吴凭处士》诗云\"世人不知心是", "content": "寒时便具热时风，饥汉那知食药功。莫怪禅师向西笑，缘师身在长安东。", "dynasty": "宋代", "author": "苏轼", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "共倒残尊过日西，重来花事想参差。建阳主簿今才子，焉可无诗补杜诗。", "dynasty": "宋代", "author": "刘克庄", "instruct": "七言绝句"}
{"title": "孤山", "content": "孤山数幅古名画，著在暗香疏影边。不是逋仟有梅癖，梅花清韵似逋仟。", "dynasty": "宋代", "author": "史弥宁", "instruct": "七言绝句"}
{"title": "德友求薝卜花栽戏作小诗代简", "content": "问讯云萝小隐家，剡藤醉墨半攲斜。酒馀落笔已殊绝，发兴不须薝卜花。", "dynasty": "宋代", "author": "苏庠", "instruct": "七言绝句"}
{"title": "睡起", "content": "满阶竹影扫斜阳，一枕秋风桂子香。梦裹不知身是客，觉来依旧在他乡。", "dynasty": "宋代", "author": "黄庚", "instruct": "七言绝句"}
{"title": "江王太妃挽歌", "content": "黄鹤悲歌绝，椒花清颂馀。埃凝写邻镜，网结和扉鱼。银消风烛尽，珠灭夜轮虚。别有南陵路，幽丛临叶疏。", "dynasty": "唐代", "author": "上官仪", "instruct": "五言律诗"}
{"title": "灰洞", "content": "塞北风沙涨帽檐，路经灰洞十分添。据鞍莫问尘多少，马耳冥蒙不见尖。", "dynasty": "宋代", "author": "范成大", "instruct": "七言绝句"}
{"title": "三月六日", "content": "桐花最晚开已落，春色全归草满园。破衲欲捐还未可，炎凉翻覆在朝昏。", "dynasty": "宋代", "author": "赵蕃", "instruct": "七言绝句"}
{"title": "赠庐山神徐君诗", "content": "仰瞩列仙馆，俯察王神宅。旷载畅幽怀，倾盖付三益。", "dynasty": "南北朝", "author": "吴猛", "instruct": "五言绝句"}
{"title": "七月七日", "content": "百年佳会几今宵，脉脉相看一水遥。漫道天孙解专巧，却教鸟鹊为成桥。", "dynasty": "元代", "author": "刘基", "instruct": "七言绝句"}
{"title": "子夜四时歌 冬歌 二", "content": "别时鸟啼户。今晨雪满墀。过此君不返。但恐绿鬓衰。", "dynasty": "南北朝", "author": "萧衍", "instruct": "五言绝句"}
{"title": "寺", "content": "人烟疏处老僧家，石路榕阴噪晚鸦。欲挈庞公妻子去，幅巾阁上读楞伽。", "dynasty": "宋代", "author": "刘克庄", "instruct": "七言绝句"}
{"title": "子夜四时歌 秋歌 四", "content": "当信抱梁期。莫听回风音。镜中两入髻。分明无两心。", "dynasty": "南北朝", "author": "萧衍", "instruct": "五言绝句"}
{"title": "送别", "content": "别路风光早，江南芳草天。人心似春色，千里逐君船。", "dynasty": "清代", "author": "宋乐", "instruct": "五言绝句"}
{"title": "秋兴", "content": "天处涵天心广大，月中吐月性光明。夜来飞上昆仑顶，独倚琼楼啸一声。", "dynasty": "宋代", "author": "汪莘", "instruct": "七言绝句"}
{"title": "秦淮杂诗", "content": "傅寿清歌妙嫩箫，红牙子玉夜相邀。而今明月空如水，不见青溪长板桥。", "dynasty": "清代", "author": "王士祯", "instruct": "七言绝句"}
{"title": "明宗", "content": "上都宫女貌如花，妆束分明学内家。闻说怀王来接驾，筵前重整旧琵琶。", "dynasty": "明代", "author": "杨子器", "instruct": "七言绝句"}
{"title": "诗解", "content": "新篇日日成，不是爱声名。旧句时时改，无妨悦性情。但令长守郡，不觉却归城。只拟江湖上，吟哦过一生。", "dynasty": "唐代", "author": "白居易", "instruct": "五言律诗"}
{"title": "醉倒", "content": "日晴空乐下仙云，俱在凉亭送使君。莫辞一盏即相请，还是三年更不闻。", "dynasty": "唐代", "author": "杜牧", "instruct": "七言绝句"}
{"title": "雪谷早行图", "content": "画到天机古亦难，遗山诗境更高寒。贞元朝士今谁在？莫厌明窗百过看。", "dynasty": "金朝", "author": "元好问", "instruct": "七言绝句"}
{"title": "商山旅中作", "content": "残火昏灯夜正沉，默思前事拥寒衾。霜天皎月虽千里，不抵伤时一寸心。", "dynasty": "宋代", "author": "邵雍", "instruct": "七言绝句"}
{"title": "和洛州康士曹庭芝望月有怀（一作康庭芝或宋之问诗）", "content": "天使下西楼，光含万象秋。台前疑挂镜，帘外似悬钩。张尹将眉学，班姬取扇俦。佳期应借问，为报在刀头。", "dynasty": "唐代", "author": "沈佺期", "instruct": "五言律诗"}
{"title": "逢旧", "content": "我梳白发添新恨，君扫青蛾减旧容。应被傍人怪惆怅，少年离别老相逢。", "dynasty": "唐代", "author": "白居易", "instruct": "七言绝句"}
{"title": "西", "content": "密云郊外已回秋，日下崦嵫景懒收。秦帝城高坚似铁，李斯书上曲如钩。宁惟东岳凌天秀，更有长庚瞰曙流。见说山傍偏出将，犬戎降尽复何愁。", "dynasty": "唐代", "author": "徐夤", "instruct": "七言律诗"}
{"title": "闲情", "content": "宴坐仅留半窗月，归装只载一船愁。可怜潘令无标致，却为闲情白了头。", "dynasty": "宋代", "author": "刘克庄", "instruct": "七言绝句"}
{"title": "下第东归将及故园有作", "content": "平生操立有天知，何事谋身与志违。上国献诗还不遇，故园经乱又空归。山城欲暮人烟敛，江月初寒钓艇归。且把风寒作闲事，懒能和泪拜庭闱。", "dynasty": "唐代", "author": "杜荀鹤", "instruct": "七言律诗"}
{"title": "江行", "content": "繁阴乍隐洲，落叶初飞浦。萧萧楚客帆，暮入寒江雨。", "dynasty": "唐代", "author": "柳中庸", "instruct": "五言绝句"}
{"title": "墨兰", "content": "瑶阶梦结翠宜男，误堕仙人紫玉簪。鹤帐有春留不得，碧云扶影下湘南。", "dynasty": "元代", "author": "唐珙", "instruct": "七言绝句"}
{"title": "梦中和人梅诗山礬韵", "content": "溪路槎牙木叶乾，角声吹动五更寒。疏疏梅蕊疏疏雪，一段生绡不用礬。", "dynasty": "宋代", "author": "洪咨夔", "instruct": "七言绝句"}
{"title": "合江夜宴归马上作", "content": "零露中宵湿绿苔，江郊纵饮亦荒哉！引杯快似黄河泻，落笔声如白雨来。纤指醉听筝柱促，长檠时看烛花摧。头颅自揣应虚死，马上长歌寄此哀。", "dynasty": "宋代", "author": "陆游", "instruct": "七言律诗"}
{"title": "玉局诗", "content": "联骑来登卯酉山，老君玉局护阑干。步虚殿上香云绕，空翠萧森北斗寒。", "dynasty": "宋代", "author": "汪元量", "instruct": "七言绝句"}
{"title": "借庵", "content": "天地即吾庐，胡为号借居。赵州无住着，不作更还渠。", "dynasty": "宋代", "author": "姜特立", "instruct": "五言绝句"}
{"title": "虞部刘员外约游金明光以贱事失期刘惠诗见嘲", "content": "碧柳红桃照眼春，绮肴芳醴集朝绅。自嫌林野疏顽迹，难预风流席上宾。", "dynasty": "宋代", "author": "司马光", "instruct": "七言绝句"}
{"title": "海棠", "content": "脸晕轻红酒力微，真妃半醉夜深时。杜鹃叫落花梢月，独倚东风睡不足。", "dynasty": "宋代", "author": "黄庚", "instruct": "七言绝句"}
{"title": "即事", "content": "东君无处不繁华，一雨才晴意便佳。客舍山梅开遍了，从今懒飞檐头花。", "dynasty": "宋代", "author": "俞桂", "instruct": "七言绝句"}
{"title": "掩扉", "content": "久卧空山独掩扉，迂疏不恨世相违。新霜巷陌鸟乌乐，小雨园畦菘芥肥。骥病极知当伏枥，鸥闲谁与共忘机？一编蠹简从吾好，又见西窗挂夕晖。", "dynasty": "宋代", "author": "陆游", "instruct": "七言律诗"}
{"title": "书诗卷末", "content": "一卷诗成二十年，昼曾忘食夜忘眠。莫言不及相如赋，谁敢高吟汉帝前。", "dynasty": "宋代", "author": "潘阆", "instruct": "七言绝句"}
{"title": "秋怀", "content": "感惜芳时换，谁知客思悬。忆随鸿向暖，愁学马思边。留滞机还息，纷拏网自牵。东南起归望，何处是江天。", "dynasty": "唐代", "author": "张九龄", "instruct": "五言律诗"}
{"title": "漫题", "content": "著雨林花暗，敲风槛竹幽。翠屏疏得梦，红叶忽惊秋。", "dynasty": "宋代", "author": "杨冠卿", "instruct": "五言绝句"}
{"title": "春老", "content": "欲随年少强游春，自觉风光不属身。歌舞屏风花障上，几时曾画白头人。", "dynasty": "唐代", "author": "白居易", "instruct": "七言绝句"}
{"title": "十日枕上作", "content": "簟凄镫磊夜孤清，卧病空堂月半明。我已思归眠不得，乱虫莫更作秋声。", "dynasty": "清代", "author": "冯煦", "instruct": "七言绝句"}
{"title": "横吹曲辞。折杨柳", "content": "万里边城地，三春杨柳节。叶似镜中眉，花如关外雪。征人远乡思，倡妇高楼别。不忍掷年华，含情寄攀折。", "dynasty": "唐代", "author": "韦承庆", "instruct": "五言律诗"}
{"title": "晓行", "content": "篝灯驿吏唤人行，寥落星河向五更。马上谁惊千里梦，石头冈下小车声。", "dynasty": "宋代", "author": "范成大", "instruct": "七言绝句"}
{"title": "句", "content": "群物归大化，六龙颓西荒。安知浮云外，日月不运行。", "dynasty": "唐代", "author": "孟云卿", "instruct": "五言绝句"}
{"title": "送集贤学士伊阙史少府放归江东觐省（一作陶翰诗）", "content": "墨客钟张侣，材高吴越珍。千门来谒帝，驷马去荣亲。吏邑沿清洛，乡山指白蘋.归期应不远，当及未央春。", "dynasty": "唐代", "author": "綦毋潜", "instruct": "五言律诗"}
{"title": "居茅山作", "content": "曾跨江西使者鞍，直言才上便休官。三茅得梦全清瘦，头发鬅鬙布襖宽。", "dynasty": "宋代", "author": "刘谊", "instruct": "七言绝句"}
{"title": "自咸平至太康鞍马间得十小诗寄怀晏叔原并问", "content": "土气昏风日，人嚣极雁鹅。寻河著绳墨，诗思略无多。", "dynasty": "宋代", "author": "黄庭坚", "instruct": "五言绝句"}
{"title": "题金陵杂兴诗后", "content": "六朝留寄多多恨，一士来歌百百诗。驱使春风游笔下，个中情景个中知。", "dynasty": "宋代", "author": "苏滨", "instruct": "七言绝句"}
{"title": "书叹", "content": "只道才高始不容，无才也堕骇机中！市朝回首已陈迹，日月催人成老翁。仗马自贪三品料，云鹏方驾九天风。今朝有喜君知否，拣得烟汀下钓筒。", "dynasty": "宋代", "author": "陆游", "instruct": "七言律诗"}
{"title": "过邠州留题", "content": "多少樊笼不敢开，强拘物性要相倍。何时得似邠州守，德政临民鹤自来。", "dynasty": "宋代", "author": "窦仪", "instruct": "七言绝句"}
{"title": "咏水", "content": "列名通地纪，疏派合天津。波随月色净，态逐桃花春。照霞如隐石，映柳似沉鳞。终当挹上善，属意澹交人。", "dynasty": "唐代", "author": "骆宾王", "instruct": "五言律诗"}
{"title": "咏史", "content": "天生瞽瞍非无意，帝降娥皇更有心。万点历山烟雨泪，后来化作几曾参。", "dynasty": "宋代", "author": "陈普", "instruct": "七言绝句"}
{"title": "惜春", "content": "满城风雨满城尘，盖紫藏红漫惜春。春去自应无觅处，可怜多少惜花人。", "dynasty": "宋代", "author": "王安石", "instruct": "七言绝句"}
{"title": "灵山", "content": "灵山宁与世为仇，斤斧侵凌自不休。水玉比来闻长价，市人无数起相雠。", "dynasty": "宋代", "author": "王安石", "instruct": "七言绝句"}
{"title": "竹颂", "content": "深根藏器时，寸寸抱奇节。遭时上风云，故可傲冰雪。", "dynasty": "宋代", "author": "黄庭坚", "instruct": "五言绝句"}
{"title": "是日雨足率题", "content": "恰欣春闰偏愁雨，雨足翻怜春已辞。应是东皇具神解，不教人太占便宜。", "dynasty": "清代", "author": "弘历", "instruct": "七言绝句"}
{"title": "酒病偶作", "content": "郁林步障昼遮明，一炷浓香养病酲。何事晚来还欲饮，隔墙闻卖蛤蜊声。", "dynasty": "唐代", "author": "皮日休", "instruct": "七言绝句"}
{"title": "梅", "content": "江北江南入夏来，云蒸日煦欲黄梅。邸居兀坐关山隔，空想微酸到齿隈。", "dynasty": "宋代", "author": "廖行之", "instruct": "七言绝句"}
{"title": "杂咏", "content": "宦途所至尚偷闲，何况湖边昼掩关。未爱好风吹醉袖，且贪微雨养盆山。", "dynasty": "宋代", "author": "陆游", "instruct": "七言绝句"}
{"title": "清明", "content": "无花无酒过清明，兴味萧然似野僧。昨日邻家乞新火，晓窗分与读书灯。", "dynasty": "宋代", "author": "王禹偁", "instruct": "七言绝句"}
{"title": "壮别", "content": "孕育今世纪，论功谁萧何？华拿总馀子，卢孟实先河。赤手铸新脑，雷音殄古魔。吾侪不努力，负此国民多。", "dynasty": "清代", "author": "梁启超", "instruct": "五言律诗"}
{"title": "贫女", "content": "难把菱花照素颜，试临春水插花看。木兰船上游春子，笑把荆钗下远滩。", "dynasty": "唐代", "author": "王喦", "instruct": "七言绝句"}
{"title": "宿驿", "content": "他乡异县老何堪，短发萧萧不胜簪。旋买一樽持自贺，病身安稳到江南。", "dynasty": "宋代", "author": "辛弃疾", "instruct": "七言绝句"}
{"title": "舟行江上", "content": "平林漠漠暝烟齐，竹树萧疏望眼迷。相唤几声何处雁，断霞明处一行低。", "dynasty": "宋代", "author": "方汝疆", "instruct": "七言绝句"}
{"title": "绍兴间国工胡伟琵琶擅称一时其徒豪兴得胡心传之妙今年七十二清健伎益精从容话故都事使人感叹因书小诗与之", "content": "半生繁会想梨园，醒耳秋风凤语弦。我亦秦关归未暇，故都休说汴河边。", "dynasty": "宋代", "author": "张镃", "instruct": "七言绝句"}
{"title": "甲辰岁进诗一编孝宗许其清新翌旦宣谕宰执召", "content": "午漏奏新诗，昕朝召节飞。若非梁武帝，谁识谢玄晖。", "dynasty": "宋代", "author": "姜特立", "instruct": "五言绝句"}
{"title": "印秀才至舒州见寻，别后寄诗依韵和", "content": "羁游白社身虽屈，高步辞场道不卑。投分共为知我者，相寻多愧谪居时。离怀耿耿年来梦，厚意勤勤别后诗。今日溪边正相忆，雪晴山秀柳丝垂。", "dynasty": "唐代", "author": "徐铉", "instruct": "七言律诗"}
{"title": "牡丹（一作王毂诗）", "content": "牡丹妖艳乱人心，一国如狂不惜金。曷若东园桃与李，果成无语自成阴。", "dynasty": "唐代", "author": "王睿", "instruct": "七言绝句"}
{"title": "子夜夏歌", "content": "人言侬多憨，侬憨信非一。不植春时花，要结夏时实。", "dynasty": "明代", "author": "王世贞", "instruct": "五言绝句"}
{"title": "秋吟", "content": "略彴当门石径斜，槿篱深护野人家。炊烟起处江村晚，一片斜阳万点鸦。", "dynasty": "宋代", "author": "黄庚", "instruct": "七言绝句"}
{"title": "已亥杂诗 89", "content": "学羿居然有羿风，千秋何可议逢蒙。绝怜羿道无消息，第一亲彎射羿功。", "dynasty": "清代", "author": "龚自珍", "instruct": "七言绝句"}
{"title": "元处士自洛归宛陵山居见示詹事相公饯行之什因赠", "content": "紫霄峰下绝韦编，旧隐相如结袜前。月落尚留东閤醉，风高还忆北窗眠。江城夜别潇潇雨，山槛晴归漠漠烟。一顷豆花三顷竹，想应抛却钓鱼船。", "dynasty": "唐代", "author": "许浑", "instruct": "七言律诗"}
{"title": "梁宗庙登歌 四", "content": "牺象既饰。罍俎斯具。我郁载馨。黄流乃注。峨峨卿士。骏奔是务。佩上鸣阶。缨还拂树。悠悠亿兆。天临日煦。", "dynasty": "南北朝", "author": "沈约", "instruct": "五言律诗"}
{"title": "送少微师西行（一作送僧自吴游蜀）", "content": "随缘忽西去，何日返东林。世路宁嗟别，空门久息心。人烟一饭少，山雪独行深。天外猿啼处，谁闻清梵音。", "dynasty": "唐代", "author": "钱起", "instruct": "五言律诗"}
{"title": "偶题", "content": "雪外乱山才约略，雨中平野更凄迷。有人支枕篷窗底，卧看群牛渡野溪。", "dynasty": "宋代", "author": "杜范", "instruct": "七言绝句"}
{"title": "新蝉", "content": "齐女屏帏失旧容，侍中冠冕有芳踪。翅翻晚鬓寻香露，声引秋丝逐远风。旅馆听时髭欲白，戍楼闻处叶多红。只知送恨添愁事，谁见凌霄羽蜕功。", "dynasty": "唐代", "author": "刘兼", "instruct": "七言律诗"}
{"title": "送李侍御赴徐州行营", "content": "少年兼柱史，东至旧徐州。远属平津阁，前驱博望侯。向营淮水满，吹角楚天秋。客梦依依处，寒山对白楼。", "dynasty": "唐代", "author": "韩翃", "instruct": "五言律诗"}
{"title": "嘉陵", "content": "细雨湿萋萋，人稀江日西。春愁肠已断，不在子规啼。", "dynasty": "唐代", "author": "郑谷", "instruct": "五言绝句"}
{"title": "杂书", "content": "世味渐阑如嚼蜡，惟诗直恐死方休。四时风月元无尽，万里江山更拟游。", "dynasty": "宋代", "author": "陆游", "instruct": "七言绝句"}
{"title": "仲春", "content": "雨余寒气浅，园林作春媚。不知海棠花，新来著花未。", "dynasty": "宋代", "author": "吴涛", "instruct": "五言绝句"}
{"title": "十离诗。犬离主", "content": "驯扰朱门四五年，毛香足净主人怜。无端咬著亲情客，不得红丝毯上眠。", "dynasty": "唐代", "author": "薛涛", "instruct": "七言绝句"}
{"title": "尹丈少稷旧作借竹轩诗数首如雨重时惊入屋梢", "content": "山居面面皆修竹，雨重时惊入屋梢。坐诵方斋旧诗句，人间那有续弦胶。", "dynasty": "宋代", "author": "赵蕃", "instruct": "七言绝句"}
{"title": "湖", "content": "拾得柔条弄浅波，清风吹断采莲歌。又移小艇前汀去，莲叶稠时柳叶多。", "dynasty": "宋代", "author": "徐玑", "instruct": "七言绝句"}
{"title": "风", "content": "城上寒来思莫穷，土囊萍末两难同。飘成远浪江湖际，吹起暮尘京洛中。飞雪萧条残腊节，落花狼藉古行宫。春能和煦秋摇落，生杀还同造化功。", "dynasty": "唐代", "author": "徐夤", "instruct": "七言律诗"}
{"title": "除夜作", "content": "旅馆寒灯独不眠，客心何事转凄然。故乡今夜思千里，霜鬓明朝又一年。", "dynasty": "唐代", "author": "高适", "instruct": "七言绝句"}
{"title": "残梅", "content": "雨丝吹冷透窗纱，忽饭东风管鬓华。岂为梅残便无恨，草生时节胜看花。", "dynasty": "宋代", "author": "张镃", "instruct": "七言绝句"}
{"title": "富池", "content": "尽日江州上富池，山围水驿草离离。孤舟独坐星辰静，闲听渔歌唱竹枝。", "dynasty": "明代", "author": "王缜", "instruct": "七言绝句"}
{"title": "奉同诸公题河中任中丞新创河亭四韵之作", "content": "万里谁能访十洲，新亭云构压中流。河鲛纵玩难为室，海蜃遥惊耻化楼。左右名山穷远目，东西大道锁轻舟。独留巧思传千古，长与蒲津作胜游。", "dynasty": "唐代", "author": "李商隐", "instruct": "七言律诗"}
{"title": "山居", "content": "五十年来出此山，那知又逐丛风还。雷轰电转浑如梦，销尽尘缘顷刻閒。", "dynasty": "清代", "author": "超睿", "instruct": "七言绝句"}
{"title": "秋江", "content": "赤叶枫林落酒旗，白沙洲渚阳已微。数声柔橹苍茫外，何处江村人夜归？", "dynasty": "宋代", "author": "道潜", "instruct": "七言绝句"}
{"title": "偶成", "content": "十五年前花月底，相从曾赋赏花诗。今看花月浑相似，安得情怀似往时。", "dynasty": "宋代", "author": "李清照", "instruct": "七言绝句"}
{"title": "闺怨", "content": "寸心杳与马蹄随，如蜕形容在锦帷。江上月明船发后，花间日暮信回时。五陵夜作酬恩计，四塞秋为破虏期。待到乘轺入门处，泪珠流尽玉颜衰。", "dynasty": "唐代", "author": "黄滔", "instruct": "七言律诗"}
{"title": "送沈卓少府任江都（一作赵嘏诗）", "content": "炀帝都城春水边，笙歌夜上木兰船。三千宫女自涂地，十万人家如洞天。艳艳花枝官舍晚，重重云影寺墙连。少年作尉须兢慎，莫向楼前坠马鞭。", "dynasty": "唐代", "author": "许浑", "instruct": "七言律诗"}
{"title": "喜雨", "content": "谁调元气入淋漓，枯槁回生只片时。依旧野云无著莫，高天阔地任风波。", "dynasty": "元代", "author": "李孟", "instruct": "七言绝句"}
{"title": "鴈", "content": "来时沙碛已沙霜，飞过江南木叶黄。水阔天低云暗澹，朔风吹起自成行。", "dynasty": "宋代", "author": "欧阳修", "instruct": "七言绝句"}
{"title": "石镜", "content": "蜀王将此镜，送死置空山。冥寞怜香骨，提携近玉颜。众妃无复叹，千骑亦虚还。独有伤心石，埋轮月宇间。", "dynasty": "唐代", "author": "杜甫", "instruct": "五言律诗"}
{"title": "雨卧", "content": "不睡爱听雨，雨声听不明。莫能新梦去，怕有旧愁生。", "dynasty": "明代", "author": "谋堚", "instruct": "五言绝句"}
{"title": "蒙斋习庵皆有诗在慈云阁沈端宪又有记文刻石", "content": "景照堂中憩佛骚，阑干凭处接云高。赋诗时会苦吟甫，破约难留嗜酒陶。", "dynasty": "宋代", "author": "陈著", "instruct": "七言绝句"}
{"title": "登丹阳北楼（一作张继诗）", "content": "寒皋那可望，旅望又初还。迢递高楼上，萧条旷野闲。暮晴依远水，秋兴属连山。浮客时相见，霜凋动翠颜。", "dynasty": "唐代", "author": "郎士元", "instruct": "五言律诗"}
{"title": "月岩", "content": "几年不作月岩游，万里重来已白头。云外连娟何所似？平羌江上半轮秋。", "dynasty": "宋代", "author": "陆游", "instruct": "七言绝句"}
{"title": "七夕", "content": "天街奕奕素光移，云锦机閒漏箭迟。谁与乘槎问银汉，可无风浪借佳期。", "dynasty": "金朝", "author": "元好问", "instruct": "七言绝句"}
{"title": "皋桥", "content": "伯鸾憔悴甘飘寓，非向嚣尘隐姓名。鸿鹄羽毛终有志，素丝琴瑟自谐声。故桥秋月无家照，古井寒泉见底清。犹有馀风未磨灭，至今乡里重和鸣。", "dynasty": "唐代", "author": "李绅", "instruct": "七言律诗"}
{"title": "叠后", "content": "事业无成耻艺成，南宫起草旧连名。劝君火急添功用，趁取当时二妙声。", "dynasty": "唐代", "author": "柳宗元", "instruct": "七言绝句"}
{"title": "偶题", "content": "人生忧患始于名，旦喜无闻过此生。却得少年耽酒力，读书学剑两无成。", "dynasty": "宋代", "author": "辛弃疾", "instruct": "七言绝句"}
{"title": "雪行图", "content": "太乙仙舟云锦重，新郎走马杏园红。骑驴亏煞吟诗客，到处相逢是雪中。", "dynasty": "金朝", "author": "元好问", "instruct": "七言绝句"}
{"title": "避地云山全父弟诗寄梅花", "content": "看花岩下兴偏长，不减西湖水月光。镇坐绝无尘一点，寿阳深知靓宫妆。", "dynasty": "宋代", "author": "阳枋", "instruct": "七言绝句"}
{"title": "艺术", "content": "风惟庞古器惟粗，巧匠心思毕竟无。听说山南多敏慧，近来依样善描摹。", "dynasty": "清代", "author": "萧雄", "instruct": "七言绝句"}
{"title": "夜坐", "content": "蟋蟀渐多秋不浅，蟾蜍已没夜应深。三更两鬓几枝雪，一念双峰四祖心。", "dynasty": "唐代", "author": "贾岛", "instruct": "七言绝句"}
{"title": "南亭", "content": "孤亭影在乱花中，怅望无人此醉同。听尽暮钟犹独坐，水边襟袖起春风。", "dynasty": "唐代", "author": "赵嘏", "instruct": "七言绝句"}
{"title": "辨漆", "content": "面上清如水，牵丝作钩钩。拨开鹰粪脚，打起有浮沤。", "dynasty": "宋代", "author": "赵蕃", "instruct": "五言绝句"}
{"title": "早春诗", "content": "南园柳色动，野塘春水生。屡游烦将吏，独此守山城。", "dynasty": "唐代", "author": "韦应物", "instruct": "五言绝句"}
{"title": "四十八盘", "content": "诘曲不前如宦拙，欹倾当面似交难。若将世路比山路，世路更多千万盘。", "dynasty": "宋代", "author": "范成大", "instruct": "七言绝句"}
{"title": "菖蒲", "content": "古涧生菖蒲，根瘦节蹙密；仙人教我服，刀匕蠲百疾。阳狂华阴市，颜朱发如漆。岁久功当成，寿与天地毕。", "dynasty": "宋代", "author": "陆游", "instruct": "五言律诗"}
{"title": "醉送", "content": "江梅冷艳酒清光，急拍繁弦醉画堂。无限柳条多少雪，一将春恨付刘郎。", "dynasty": "唐代", "author": "李郢", "instruct": "七言绝句"}
{"title": "残春", "content": "三月看无也，芳时此可嗟。园林欲向夕，风雨更吹花。影乱冲人蝶，声繁绕堑蛙。那堪傍杨柳，飞絮满邻家。", "dynasty": "唐代", "author": "齐己", "instruct": "五言律诗"}
{"title": "蹙操", "content": "老贼所忧惟备权，岂知中愤气同然。诸贤莫道江东小，蹙操惟消两少年。", "dynasty": "宋代", "author": "刘克庄", "instruct": "七言绝句"}
{"title": "咏莺", "content": "春来深谷雪方消，莺别寒林傍翠条。到处为怜烟景好，隔帘多爱语声娇。不同蜀魄啼残月，唯逐天鸡转诘朝。少妇听时思旧曲，玉楼从此动云韶。", "dynasty": "唐代", "author": "姚合", "instruct": "七言律诗"}
{"title": "春思", "content": "春风多可太忙生，长共花边柳外行。与燕作泥蜂酿蜜，才吹小雨又须晴。", "dynasty": "宋代", "author": "方岳", "instruct": "七言绝句"}
{"title": "十山歌呈太守胡平一", "content": "涂客前春荷一猪，城门卖得两千余。明朝回到石斧岭，连吃数刀今在无。", "dynasty": "宋代", "author": "杨万里", "instruct": "七言绝句"}
{"title": "清明日清远峡作", "content": "岭外春过半，途中火又新。殷勤清远峡，留恋北归人。", "dynasty": "唐代", "author": "徐铉", "instruct": "五言绝句"}
{"title": "自咸平至太康鞍马间得十小诗寄怀晏叔原并问", "content": "诗入鸡林市，书邀道士鹅。云间晏公子，风月兴如何。", "dynasty": "宋代", "author": "黄庭坚", "instruct": "五言绝句"}
{"title": "黄陵庙词（一作李群玉诗）", "content": "黄陵庙前莎草春，黄陵女儿蒨裙新。轻舟小楫唱歌去，水远山长愁杀人。", "dynasty": "唐代", "author": "李远", "instruct": "七言绝句"}
{"title": "送永嘉君回至鹿邑东门外作", "content": "冬温榆柳未全雕，黄蝶飞飞缀野蒿。华发不堪悲世故，斜川归兴满东皋。", "dynasty": "宋代", "author": "晁补之", "instruct": "七言绝句"}
{"title": "孤云", "content": "南北各万里，有云心更闲。因风离海上，伴月到人间。洛浦少高树，长安无旧山。裴回不可驻，漠漠又空还。", "dynasty": "唐代", "author": "于武陵", "instruct": "五言律诗"}
{"title": "春昼", "content": "午昼花阴静，春风数蝶飞。坐来生远思，深院燕初归。", "dynasty": "宋代", "author": "寇准", "instruct": "五言绝句"}
{"title": "子夜四时歌", "content": "春风动春心，流目瞩山林。山林多奇采，阳鸟吐清音。", "dynasty": "南北朝", "author": "南朝民歌", "instruct": "五言绝句"}
{"title": "咏史", "content": "谢瞻屋里立篱墙，似水弘微粪也尝。康乐始兴门户尽，聿脩祖德独柴桑。", "dynasty": "宋代", "author": "陈普", "instruct": "七言绝句"}
{"title": "山行", "content": "山横数里如鬟耸，水界千畴似砥平。花事已阑农事动，村村雨足一犁耕。", "dynasty": "宋代", "author": "卫宗武", "instruct": "七言绝句"}
{"title": "忍笑", "content": "宫样衣裳浅画眉，晚来梳洗更相宜。水精鹦鹉钗头颤，举袂佯羞忍笑时。", "dynasty": "唐代", "author": "韩偓", "instruct": "七言绝句"}
{"title": "赏春", "content": "暖日当头催展菜，和风次第遣开花。呼童远取溪心水，待客来煎柳眼茶。", "dynasty": "唐代", "author": "路半千", "instruct": "七言绝句"}
{"title": "闲游", "content": "危亭题竹粉，曲沼嗅荷花。数日同携酒，平明不在家。寻幽殊未极，得句总堪夸。强下西楼去，西楼倚暮霞。", "dynasty": "唐代", "author": "李商隐", "instruct": "五言律诗"}
{"title": "石榴", "content": "榴枝婀娜榴实繁，榴膜轻明榴子鲜。可羡瑶池碧桃树，碧桃红颊一千年。", "dynasty": "唐代", "author": "李商隐", "instruct": "七言绝句"}
{"title": "明日", "content": "天上参旗过，人间烛焰销。谁言整双履，便是隔三桥。知处黄金锁，曾来碧绮寮。凭栏明日意，池阔雨萧萧。", "dynasty": "唐代", "author": "李商隐", "instruct": "五言律诗"}
{"title": "春行武关作", "content": "风香春暖展归程，全胜游仙入洞情。一路缘溪花覆水，不妨闲看不妨行。", "dynasty": "唐代", "author": "雍陶", "instruct": "七言绝句"}
{"title": "听江笛送陆侍御（同丘员外赋题）", "content": "远听江上笛，临觞一送君。还愁独宿夜，更向郡斋闻。", "dynasty": "唐代", "author": "韦应物", "instruct": "五言绝句"}
{"title": "同温丹徒登万岁楼（一作刘长卿诗）", "content": "高楼独立思依依，极浦遥山合翠微。江客不堪频北顾，塞鸿何事复南飞。丹阳古渡寒烟积，瓜步空洲远树稀。闻道王师犹转战，谁能谈笑解重围。", "dynasty": "唐代", "author": "皇甫冉", "instruct": "七言律诗"}
{"title": "荔枝诗", "content": "颗如松子色如樱，未识蹉跎欲半生。岁杪监州曾见树，时新入座久闻名。", "dynasty": "唐代", "author": "薛能", "instruct": "七言绝句"}
{"title": "闷坐", "content": "天气欲晴还欲阴，强扶头起更岑岑。睡魔欲遣茶料理，政恐蔬肠不易禁。", "dynasty": "宋代", "author": "赵蕃", "instruct": "七言绝句"}
{"title": "咏桐诗", "content": "本求裁作瑟，何用削成圭。愿寄华庭里，枝横待凤栖。", "dynasty": "隋代", "author": "魏澹", "instruct": "五言绝句"}
{"title": "行路难", "content": "世事浇浮后，艰难向此生。人心不自足，公道为谁平。德丧淳风尽，年荒蔓草盈。堪悲山下路，非只客中行。", "dynasty": "唐代", "author": "朱庆馀", "instruct": "五言律诗"}
{"title": "咏沙", "content": "茫茫黄出寒，漠漠白铺汀。鸟去风平篆，潮回日射星。", "dynasty": "宋代", "author": "龙太初", "instruct": "五言绝句"}
{"title": "春愁", "content": "春愁难遣强看山，往事惊心泪欲潸。四百万人同一哭，去年今日割台湾。", "dynasty": "清代", "author": "丘逢甲", "instruct": "七言绝句"}
{"title": "匣剑", "content": "灵剑经年匣，决云谁为高。报分别有道，何认问吹毛。", "dynasty": "宋代", "author": "范仲淹", "instruct": "五言绝句"}
{"title": "其二情", "content": "阿娇生汉宫，西施住南国。专房莫相妒，各自有颜色。", "dynasty": "唐代", "author": "曹邺", "instruct": "五言绝句"}
{"title": "南台", "content": "城郭收灯兴未休，郤回春信到台头。东风未借登临便，柳色遥看特地愁。", "dynasty": "宋代", "author": "陈师道", "instruct": "七言绝句"}
{"title": "凤", "content": "有鸟居丹穴，其名曰凤凰。九苞应灵瑞，五色成文章。屡向秦楼侧，频过洛水阳。鸣岐今日见，阿閤伫来翔。", "dynasty": "唐代", "author": "李峤", "instruct": "五言律诗"}
{"title": "下元歌", "content": "契真之道飘飖易，动不动中如有寄。那知有无可超忽，去住玄机此其义。", "dynasty": "唐代", "author": "施肩吾", "instruct": "七言绝句"}
{"title": "残菊", "content": "节去蜂愁蝶不知，冷香消尽晚风吹。碎金狼藉不堪摘。空作主人惆怅诗。", "dynasty": "宋代", "author": "史铸", "instruct": "七言绝句"}
{"title": "寒食", "content": "普天皆灭焰，匝地尽藏烟。不知何处火，来就客心然。", "dynasty": "唐代", "author": "沈佺期", "instruct": "五言绝句"}
{"title": "盆池", "content": "门外江涛涌雪堆，埋盆作沼亦何哉？儿曹不解渠翁意，新脱风波嶮处来。", "dynasty": "宋代", "author": "陆游", "instruct": "七言绝句"}
{"title": "乘雨入行军六弟宅", "content": "曙角凌云罢，春城带雨长。水花分堑弱，巢燕得泥忙。令弟雄军佐，凡才污省郎。萍漂忍流涕，衰飒近中堂。", "dynasty": "唐代", "author": "杜甫", "instruct": "五言律诗"}
{"title": "千四一侄见赠筇竹杖以诗谢之", "content": "常瞻南极画图中，寿相偏宜九节筇。珍重阿戎来寄我，惭无林下老仙风。", "dynasty": "宋代", "author": "李吕", "instruct": "七言绝句"}
{"title": "古歌", "content": "北邙不种田，但种松与柏。松柏未生处，留待市朝客。", "dynasty": "唐代", "author": "沈千运", "instruct": "五言绝句"}
{"title": "吴主簿诗主簿名则宣平人吴黄门仕伟之父也 其一 军门止杀", "content": "泣罪天应见，坑降地不知。自然殃庆至，天道不须疑。", "dynasty": "明代", "author": "陈献章", "instruct": "五言绝句"}
{"title": "秋日", "content": "芙蓉未拆桂香浮，落日西风雁过楼。一雨空阶深夜滴，十分秋是十分愁。", "dynasty": "宋代", "author": "俞桂", "instruct": "七言绝句"}
{"title": "奉和冬至乾阳殿受朝应诏诗", "content": "森森罗陛卫，哕哕锵璁珩。礼殚五瑞辑，乐阕九功成。", "dynasty": "隋代", "author": "许善心", "instruct": "五言绝句"}
{"title": "西湖杂诗", "content": "梅花亦作黍离看，野水荒坟绕一湾。肠断黄金台下客，更传天语到孤山。", "dynasty": "清代", "author": "黄任", "instruct": "七言绝句"}
{"title": "闻蛩", "content": "稽首周公万世师，小儒命薄不同时。秋虫却是生无憾，名在豳人七月诗。", "dynasty": "宋代", "author": "陆游", "instruct": "七言绝句"}
{"title": "宫词", "content": "舞罢霓裳宝髻垂，桃花扇底暖风吹。夜深内殿重开宴，手撚灯花画翠眉。", "dynasty": "宋代", "author": "吴龙翰", "instruct": "七言绝句"}
{"title": "南海", "content": "倾腾界汉沃诸蛮，立望何如画此看。无地不同方觉远，共天无别始知宽。文魮隔雾朝含碧，老蚌凌波夜吐丹。万状千形皆得意，长鲸独自转身难。", "dynasty": "唐代", "author": "曹松", "instruct": "七言律诗"}
{"title": "十一月三日过升仙桥作", "content": "早过升仙不暇炊，桥边买饼疗朝饥。纷纷满座谁能识，大似新丰独酌时。", "dynasty": "宋代", "author": "陆游", "instruct": "七言绝句"}
{"title": "春兴", "content": "杨柳阴阴细雨晴，残花落尽见流莺。春风一夜吹乡梦，又逐春风到洛城。", "dynasty": "唐代", "author": "武元衡", "instruct": "七言绝句"}
{"title": "四叠", "content": "典刑堪受百花朝，风致宜为万世标。齧雪节刚难屈膝，拈花妙法愿埋腰。", "dynasty": "宋代", "author": "刘克庄", "instruct": "七言绝句"}
{"title": "老将", "content": "折枪黄马倦尘埃，掩耳凶徒怕疾雷。雪密酒酣偷号去，月明衣冷斫营回。行驱貔虎披金甲，立听笙歌掷玉杯。坐久不须轻矍铄，至今双擘硬弓开。", "dynasty": "唐代", "author": "韩偓", "instruct": "七言律诗"}
{"title": "及第后作", "content": "金榜高悬姓字真，分明折得一枝春。蓬瀛乍接神仙侣，江海回思耕钓人。九万抟扶排羽翼，十年辛苦涉风尘。升平时节逢公道，不觉龙门是嶮津。", "dynasty": "唐代", "author": "袁皓", "instruct": "七言律诗"}
{"title": "官庄", "content": "谁氏园林一簇烟，路人遥指尽长叹。桑田稻泽今无主，新犯香醪没入官。", "dynasty": "唐代", "author": "韦庄", "instruct": "七言绝句"}
{"title": "相和歌辞。三洲歌", "content": "团圆莫作波中月，洁白莫为枝上雪。月随波动碎潾潾，雪似梅花不堪折。李娘十六青丝发，画带双花为君结。门前有路轻离别，惟恐归来旧香灭。", "dynasty": "唐代", "author": "温庭筠", "instruct": "七言律诗"}
{"title": "小雪前三日锺冠之约余侍老人行山舟发后洪入", "content": "溪流转处两三家，落落疏林浅浅沙。可是小春风物早，檐头一束杜鹃花。", "dynasty": "宋代", "author": "洪咨夔", "instruct": "七言绝句"}
{"title": "社雨", "content": "时节从来好雨知，今朝社日顿霏微。落花只得春风舞，湿却残香不得飞。", "dynasty": "宋代", "author": "杨万里", "instruct": "七言绝句"}
{"title": "渔歌子", "content": "秋思萦怀懒赋诗。黄昏深院月来迟。人静处，漏残时。一片幽情祗自知。", "dynasty": "明代", "author": "李玉照", "instruct": "七言绝句"}
{"title": "新竹", "content": "新竹高于旧竹枝，全凭老干为扶持。下年再有新生者，十丈龙孙绕凤池。", "dynasty": "清代", "author": "郑燮", "instruct": "七言绝句"}
{"title": "醉舞", "content": "渭城朝雨不须歌，烂醉江头舞短蓑。自是先生眼根钝，夭狐伎俩本无多。", "dynasty": "宋代", "author": "陆游", "instruct": "七言绝句"}
{"title": "秋日", "content": "老觉此身无一堪，尚牵诗课撚衰髯。亦知庭院西风恶，直为秋香不下帘。", "dynasty": "宋代", "author": "徐似道", "instruct": "七言绝句"}
{"title": "玉簪", "content": "宴罢瑶池阿母家，嫩琼飞上紫云车。玉簪堕地无人拾，化作东南第一花。", "dynasty": "宋代", "author": "黄庭坚", "instruct": "七言绝句"}
{"title": "自诒", "content": "一廛东近会稽城，凿破烟芜俋俋耕。上药养神非近效，善言铭座要躬行。论书尚欲心先正，学道宁容气不平？天付吾侪元自足，满园春荠又堪烹。", "dynasty": "宋代", "author": "陆游", "instruct": "七言律诗"}
{"title": "苇谷", "content": "水会三川漾碧波，雕阴人唱采花歌。旧时白翟今荒壤，苇谷凄凄风雨多。", "dynasty": "唐代", "author": "郑玉", "instruct": "七言绝句"}
{"title": "夜鹭", "content": "白鹭宿秋陂，夜寒如隋雪。久立不飞去，月明霜气冽。", "dynasty": "宋代", "author": "张玉孃", "instruct": "五言绝句"}
{"title": "盛山十二诗。胡卢沼", "content": "疏凿徒为巧，圆洼自可澄。倒花纷错秀，鉴月静涵冰。", "dynasty": "唐代", "author": "韦处厚", "instruct": "五言绝句"}
{"title": "醉歌", "content": "琴弹碧玉调，药炼白朱砂。解酝顷刻酒，能开非时花。", "dynasty": "唐代", "author": "殷七七", "instruct": "五言绝句"}
{"title": "郡守", "content": "政成郛郭春千里，公退笙歌月一楼。犬吠花阴无旧警，麦翻云穗有新畴。", "dynasty": "宋代", "author": "石懋", "instruct": "七言绝句"}
{"title": "题画", "content": "谁泼烟云六尺绡，寒山秋树晚萧萧。十年来往吴淞口，错认溪南旧板桥。", "dynasty": "宋代", "author": "李甲", "instruct": "七言绝句"}
{"title": "偶书", "content": "青牛关畔寄孤村，山当屏风石当门。芳树绿阴连蔽芾，长河飞浪接昆仑。苔田绿后蛙争聚，麦垄黄时雀更喧。只此无心便无事，避人何必武陵源。", "dynasty": "唐代", "author": "吴融", "instruct": "七言律诗"}
{"title": "小雪前三日锺冠之约余侍老人行山舟发后洪入", "content": "小窗无欠亦无余，一榻翛然雪透肤。收拾故书藏恰好，怕人写入凤山图。", "dynasty": "宋代", "author": "洪咨夔", "instruct": "七言绝句"}
{"title": "为道昭校书画并题", "content": "青山如黛气横秋，匹练吴江望里收。何似秦楼听凤吹，一帘花月上银钩。", "dynasty": "清代", "author": "安广誉", "instruct": "七言绝句"}
{"title": "观猎", "content": "马缩寒毛鹰落膘，角弓初暖箭新调。平原踏尽无禽出，竟日翻身望碧霄。", "dynasty": "唐代", "author": "薛逢", "instruct": "七言绝句"}
{"title": "郢城西楼吟（一作张继诗）", "content": "连山尽处水萦回，山上戍门临水开。朱栏直下一百丈，日暖游鳞自相向。昔人爱险闭层城，今日爱闲江复清。沙洲枫岸无来客，草绿花红山鸟鸣。", "dynasty": "唐代", "author": "郎士元", "instruct": "七言律诗"}
{"title": "边思", "content": "腰悬锦带佩吴钩，走马曾防玉塞秋。莫笑关西将家子，只将诗思入凉州。", "dynasty": "唐代", "author": "李益", "instruct": "七言绝句"}
{"title": "三台山", "content": "山木锁冥迷，山前无路歧。无端流菜叶，刚被世人知。", "dynasty": "宋代", "author": "刘子寰", "instruct": "五言绝句"}
{"title": "云思", "content": "出岫本无心，云在意亦在。松桧无高枝，舒卷何所碍。", "dynasty": "宋代", "author": "胡仲弓", "instruct": "五言绝句"}
{"title": "黄楼", "content": "楼上当当彻夜声，与人何事有枯荣。已传纸贵咸阳市，更恐书留後世名。", "dynasty": "宋代", "author": "陈师道", "instruct": "七言绝句"}
{"title": "冷日过骊山（一作孟迟诗）", "content": "冷日微烟渭水愁，翠华宫树不胜秋。霓裳一曲千门锁，白尽梨园弟子头。", "dynasty": "唐代", "author": "赵嘏", "instruct": "七言绝句"}
{"title": "晦日", "content": "晦日嫌春浅，江浦看湔衣。道傍花欲合，枝上鸟犹稀。共忆浮桥晚，无人不醉归。寄书题此日，雁过洛阳飞。", "dynasty": "唐代", "author": "张说", "instruct": "五言律诗"}
{"title": "茅舍", "content": "茅舍晨鸡复暝鸦，暮年别自是生涯，贪眠久已遗人事，对酒犹能惜物华。出有儿孙持几杖，归从邻曲话桑麻。日长亦莫憎春困，小灶何妨自煮茶。", "dynasty": "宋代", "author": "陆游", "instruct": "七言律诗"}
{"title": "卷帘", "content": "绿鬟侍女手纤纤，新捧嫦娥出素蟾。卫玠官高难久立，莫辞双卷水精帘。", "dynasty": "唐代", "author": "黄滔", "instruct": "七言绝句"}
{"title": "春日吴阊杂诗", "content": "春欲寒时雨正浓，小楼残烛话重重。关山兄弟飘零后，同听吴江晓寺钟。", "dynasty": "清代", "author": "陈维崧", "instruct": "七言绝句"}
{"title": "浅井", "content": "夜入明河星似少，曙摇澄碧扇风翻。细泉细脉难来到，应觉添瓶耗旧痕。", "dynasty": "唐代", "author": "方干", "instruct": "七言绝句"}
{"title": "弓", "content": "桃文称辟恶，桑质表初生。宛转雕鞬际，依稀半月明。遥弯落雁影，虚引怯猿声。徒切乌号思，攀龙遂不成。", "dynasty": "唐代", "author": "李峤", "instruct": "五言律诗"}
{"title": "笋", "content": "数里春蹊独自寻，迸犀抽锦乱森森。田文死去宾朋散，抛掷三千玳瑁簪。", "dynasty": "宋代", "author": "王禹偁", "instruct": "七言绝句"}
{"title": "眼暗", "content": "早年勤倦看书苦，晚岁悲伤出泪多。眼损不知都自取，病成方悟欲如何。夜昏乍似灯将灭，朝暗长疑镜未磨。千药万方治不得，唯应闭目学头陀。", "dynasty": "唐代", "author": "白居易", "instruct": "七言律诗"}
{"title": "新凉", "content": "毛空两日散霏微，勒住阴云且四垂。一路新凉君会否，晴无日色雨无泥。", "dynasty": "宋代", "author": "杨万里", "instruct": "七言绝句"}
{"title": "三叠", "content": "曲径无尘聊席地，小亭有月即凭栏。此翁虽老犹高致，不但能评黑牡丹。", "dynasty": "宋代", "author": "刘克庄", "instruct": "七言绝句"}
{"title": "宫词", "content": "水殿东西夹翠楼，春乘步辇过瀛洲。赭袍如日花如锦，一半宫人尽里头。", "dynasty": "宋代", "author": "宋白", "instruct": "七言绝句"}
{"title": "劝欢", "content": "火急欢娱慎勿迟，眼看老病悔难追。尊前花下歌筵里，会有求来不得时。", "dynasty": "唐代", "author": "白居易", "instruct": "七言绝句"}
{"title": "野步", "content": "津头微迳望城斜，水落孤村格嫩沙。黄草庵中疏雨湿，白头翁妪坐看瓜。", "dynasty": "宋代", "author": "贺铸", "instruct": "七言绝句"}
{"title": "马嵬", "content": "莫唱当年长恨歌，人间亦自有银河。石壕村里夫妻别，泪比长生殿上多。", "dynasty": "清代", "author": "袁枚", "instruct": "七言绝句"}
{"title": "双竹", "content": "但有岁寒心，两三竿也足。虬腾双角直，鲸喷两须长。", "dynasty": "宋代", "author": "司马光", "instruct": "五言绝句"}
{"title": "洛源驿戏题", "content": "柳阴春岭鸟新啼，暖色浓烟深处迷。如恨往来人不见，水声呦咽出花溪。", "dynasty": "唐代", "author": "雍陶", "instruct": "七言绝句"}
{"title": "残菊", "content": "残菊一枝香未残，夜窗拈起百回看。过时只恐难相笑，我是三朝旧史官。", "dynasty": "宋代", "author": "陆游", "instruct": "七言绝句"}
{"title": "醉中作", "content": "曾赐琳腴白玉京，狂歌起舞蜀人惊。却骑黄鹤横空去，今夕垂虹醉月明。", "dynasty": "宋代", "author": "陆游", "instruct": "七言绝句"}
{"title": "吴门 十", "content": "碧城烟树小彤楼，杨柳东风系客舟。故国已随春日尽，鹧鸪声急使人愁。", "dynasty": "近代", "author": "苏曼殊", "instruct": "七言绝句"}
{"title": "凤", "content": "万里峰峦归路迷，未判容彩借山鸡。新春定有将雏乐，阿阁华池两处栖。", "dynasty": "唐代", "author": "李商隐", "instruct": "七言绝句"}
{"title": "閒坐口谣", "content": "独坐看花枝，无言双泪垂。痴婢不知意，问我心恨谁。", "dynasty": "元代", "author": "张玉娘", "instruct": "五言绝句"}
{"title": "秋吟", "content": "秋高风急雁来初，久客松江岂为鲈。好梦不成人睡觉，半窗残月夜灯孤。", "dynasty": "宋代", "author": "黄庚", "instruct": "七言绝句"}
{"title": "望远行·碧砌花光照眼明", "content": "玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。", "dynasty": "五代", "author": "李璟", "instruct": "七言律诗"}
{"title": "脕望", "content": "病身似怪暮来风，老眼还惊霁後虹。落日偏明松表里，好山分占水西东。", "dynasty": "宋代", "author": "杨万里", "instruct": "七言绝句"}
{"title": "过骊山作", "content": "始皇东游出周鼎，刘项纵观皆引颈。削平天下实辛勤，却为道傍穷百姓。黔首不愚尔益愚，千里函关囚独夫。牧童火入九泉底，烧作灰时犹未枯。", "dynasty": "唐代", "author": "杜牧", "instruct": "七言律诗"}
{"title": "蕲州行营作", "content": "蕲水城西向北看，桃花落尽柳花残。朱旗半卷山川小，白马连嘶草树寒。", "dynasty": "唐代", "author": "戴叔伦", "instruct": "七言绝句"}
{"title": "古来吟", "content": "古来韦与杜，阀阅冠当年。今日城南问，惟馀尺五天。", "dynasty": "宋代", "author": "宋祁", "instruct": "五言绝句"}
{"title": "芙蓉", "content": "满池红影蘸秋光，始觉芙容植在旁。赖有佳人频醉赏，和将红粉更施妆。", "dynasty": "宋代", "author": "朱淑真", "instruct": "七言绝句"}
{"title": "咏雪", "content": "台上魂消犹似蝶，楼中妆暖不成梅。乱随瑶水冰先释，试伴琼林萼并开。", "dynasty": "宋代", "author": "石延年", "instruct": "七言绝句"}
{"title": "秋雨内宴（乙卯年作）", "content": "一带清风入画堂，撼真珠箔碎玎珰。更看槛外霏霏雨，似劝须教醉玉觞。", "dynasty": "唐代", "author": "韩偓", "instruct": "七言绝句"}
{"title": "秋晚", "content": "宰邑惭良术，为文愧壮图。纵饶长委命，争奈渐非夫。杯酒有时有，乱罹无处无。金庭在何域，回首一踟蹰。", "dynasty": "唐代", "author": "罗隐", "instruct": "五言律诗"}
{"title": "画梅", "content": "湖西开遍梅千树，正在东风十日前。月落参横谁是伴，数声孤鹤叫清妍。", "dynasty": "明代", "author": "韩宜可", "instruct": "七言绝句"}
{"title": "想得", "content": "两重门里玉堂前，寒食花枝月午天。想得那人垂手立，娇羞不肯上秋千。", "dynasty": "唐代", "author": "韩翃", "instruct": "七言绝句"}
{"title": "夜寒", "content": "斗帐重茵香雾重，膏粱那可共功名。三更骑报河冰合，铁马何人从我行。", "dynasty": "宋代", "author": "陆游", "instruct": "七言绝句"}
{"title": "云中道上作", "content": "羊马群中觅人道，雁门关外绝人家。昔时闻有云中郡，今日无云空见沙。", "dynasty": "唐代", "author": "施肩吾", "instruct": "七言绝句"}
{"title": "阶", "content": "甃玉编金次第平，花纹隐起踏无声。几重便上华堂里，得见天人吹凤笙。", "dynasty": "唐代", "author": "陆畅", "instruct": "七言绝句"}
{"title": "南园", "content": "雨过郊园绿尚微，落花惆怅满尘衣。芳尊有酒无人共，日暮看山还独归。", "dynasty": "唐代", "author": "赵嘏", "instruct": "七言绝句"}
{"title": "长桥", "content": "绿阴高树映清潭，一舸夷犹酒半酣。最爱西城城下路，长桥烟雨似江南。", "dynasty": "元代", "author": "苏大年", "instruct": "七言绝句"}
{"title": "袜铭", "content": "机衡建子，万物含滋。黄钟育化，以养元基。长履景福，至于亿年。皇灵既祐，祉禄来臻。本支百世，子子孙孙。", "dynasty": "两汉", "author": "崔骃", "instruct": "五言律诗"}
{"title": "言怀", "content": "不将高盖竟烟尘，自向蓬茅认此身。唐祖本来成大业，岂非姚宋是平人。", "dynasty": "唐代", "author": "张蠙", "instruct": "七言绝句"}
{"title": "春尽日宴罢，感事独吟（开成五年三月三十日作）", "content": "五年三月今朝尽，客散筵空独掩扉。病共乐天相伴住，春随樊子一时归。闲听莺语移时立，思逐杨花触处飞。金带缒腰衫委地，年年衰瘦不胜衣。", "dynasty": "唐代", "author": "白居易", "instruct": "七言律诗"}
{"title": "九日", "content": "黄花白酒住柴桑，冷雁凄云九月霜。只有义熙陶靖节，年年甲子记重阳。", "dynasty": "清代", "author": "纪炅", "instruct": "七言绝句"}
{"title": "奉答赐酒鹅诗", "content": "云光偏乱眼。风声特噤心。冷猿披雪啸。寒鸟抱冻沉。今朝一壸酒。实是胜千金。负恩无以谢。惟知就竹林。", "dynasty": "南北朝", "author": "庾信", "instruct": "五言律诗"}
{"title": "过湖", "content": "杯珓吉难同，开船得转风。无云仗神道，人厄匪天穷。", "dynasty": "宋代", "author": "赵蕃", "instruct": "五言绝句"}
{"title": "去妾辞", "content": "万里戎装去，琵琶上锦鞯。传来马上曲，犹唱《想夫怜》。", "dynasty": "元代", "author": "杨维桢", "instruct": "五言绝句"}
{"title": "句", "content": "胡笳明月夜，汉节秋风前。此士已骨朽，此名至今传。", "dynasty": "宋代", "author": "谌祜", "instruct": "五言绝句"}
{"title": "对雪", "content": "六出飞花入户时，坐看青竹变琼枝。如今好上高楼望，盖尽人间恶路岐。", "dynasty": "唐代", "author": "高骈", "instruct": "七言绝句"}
{"title": "闲居", "content": "小隐轻华屋，深山自结茅。乱苔侵石磴，疏竹映花梢。", "dynasty": "宋代", "author": "陆游", "instruct": "五言绝句"}
{"title": "二（一本将后四句作下第吟绝句）", "content": "何处访岐路，青云但忆归。风尘数年限，门馆一生依。外族帝王是，中朝亲旧稀。翻令浮议者，不许九霄飞。", "dynasty": "唐代", "author": "刘得仁", "instruct": "五言律诗"}
{"title": "伯父《送先人下第归蜀》诗云︰人稀野店休安", "content": "竹笥与练裙，随时毕婚嫁。无事若相思，征鞍还一跨。", "dynasty": "宋代", "author": "苏轼", "instruct": "五言绝句"}
{"title": "梦断", "content": "绣枕红衾晚意浓，啼莺大似不相容。梦魂苦恨归来早，不尽瀛洲第一峰。", "dynasty": "金朝", "author": "边元鼎", "instruct": "七言绝句"}
{"title": "咏笛", "content": "羌笛写龙声，长吟入夜清。关山孤月下，来向陇头鸣。逐吹梅花落，含春柳色惊。行观向子赋，坐忆旧邻情。", "dynasty": "唐代", "author": "宋之问", "instruct": "五言律诗"}
{"title": "无题", "content": "渴饮美龄血，饥餐介石头。归来报命日，恢复我神州。", "dynasty": "近代", "author": "吉鸿昌", "instruct": "五言绝句"}
{"title": "咏史", "content": "凤麟自古待明时，虮虱何堪论是非。可是首阳可埋骨，争知人怨首阳希。", "dynasty": "宋代", "author": "陈普", "instruct": "七言绝句"}
{"title": "送郑正则徐州行营（一作皇甫冉诗）", "content": "从军非陇头，师在古徐州。气劲三河卒，功全万户侯。元戎阃外略，才子握中筹。莫听关山曲，还生塞上愁。", "dynasty": "唐代", "author": "郎士元", "instruct": "五言律诗"}
{"title": "丁祭", "content": "紫薇花下玉丁东，夜午牵牛亦未中。孔壁尚余金石奏，卷班翻过玉成宫。", "dynasty": "宋代", "author": "方岳", "instruct": "七言绝句"}
{"title": "贬朱崖行临高道中买愁村古未有对马上口占", "content": "北往长思闻喜县，南来怕入买愁村。区区万里天涯路，野草荒烟正断魂。", "dynasty": "宋代", "author": "胡铨", "instruct": "七言绝句"}
{"title": "过太行", "content": "太行庆助往还程，一带峰峦日日青。岂比韩苏当日祷，兹行国事叶三灵。", "dynasty": "宋代", "author": "曹勋", "instruct": "七言绝句"}
{"title": "咏霜", "content": "金祇暮律尽，玉女暝氛归。孕冷随钟彻，飘华逐剑飞。带日浮寒影，乘风进晚威。自有贞筠质，宁将庶草腓。", "dynasty": "唐代", "author": "苏味道", "instruct": "五言律诗"}
{"title": "晨炊黄宙铺饭後山行", "content": "山行行得软如绵，急上篮舆睡霎间。梦里只闻人喝道，不知过尽数重山。", "dynasty": "宋代", "author": "杨万里", "instruct": "七言绝句"}
{"title": "芳草", "content": "芳草天涯人似梦，碧桃花下月如烟。可怜罗带秋光薄，珍重萧郎解玉钿。", "dynasty": "近代", "author": "苏曼殊", "instruct": "七言绝句"}
{"title": "杜门", "content": "且咏闲居赋，飞翔去未能。春风花屿酒，秋雨竹溪灯。世路变陵谷，时情验友朋。达生书一卷，名利付春冰。", "dynasty": "唐代", "author": "李群玉", "instruct": "五言律诗"}
{"title": "卜居", "content": "浣花流水水西头，主人为卜林塘幽。已知出郭少尘事，更有澄江销客愁。无数蜻蜓齐上下，一双鸂鶒对沉浮。东行万里堪乘兴，须向山阴上小舟。", "dynasty": "唐代", "author": "杜甫", "instruct": "七言律诗"}
{"title": "赠王主簿诗 二", "content": "清吹要碧玉。调弦命绿珠。轻歌急绮带。含笑解罗襦。余曲讵几许。高驾且踟蹰。徘徊。韶景慕景暮。惟有洛城隅。", "dynasty": "南北朝", "author": "谢朓", "instruct": "五言律诗"}
{"title": "哭麹象（一作司空曙诗）", "content": "忆昨秋风起，君曾叹逐臣。何言芳草日，自作九泉人。", "dynasty": "唐代", "author": "耿湋", "instruct": "五言绝句"}
{"title": "寒菊", "content": "不畏霜风质自殊，不招蜂蝶艳何孤。梅花松竹如相见，便合添为四友呼。", "dynasty": "宋代", "author": "史铸", "instruct": "七言绝句"}
{"title": "班鸠", "content": "斗草归来女伴寻，游丝飞絮恼春心。紫鸠声歇垆烟冷，门掩梨花莫雨深。", "dynasty": "明代", "author": "钱逊", "instruct": "七言绝句"}
{"title": "梦中", "content": "凡我同盟鸥鹭群，既盟之后亦幽欣。山中芝术香堪煮，鹤未归来空暮云。", "dynasty": "宋代", "author": "方岳", "instruct": "七言绝句"}
{"title": "江行", "content": "碎烟零雨日霏霏，两岸江流拥翠微。高挂一帆风力饱，扁舟如挟众山飞。", "dynasty": "清代", "author": "贺国华", "instruct": "七言绝句"}
{"title": "题竹斋指南诗", "content": "元量清标酷似僧，诗情书意两相承。於今自有高人处，不尚空窗尚巽升。", "dynasty": "宋代", "author": "李燔", "instruct": "七言绝句"}
{"title": "拜昭陵出城与张秘监阁老同里临行别…归寻辱清辞辄酬之", "content": "仲月当南吕，晨装拜穀林。逢君在东观，不得话离襟。策马缘云路，开缄扣玉音。还期才浃日，里社酒同斟。", "dynasty": "唐代", "author": "权德舆", "instruct": "五言律诗"}
{"title": "夜饮", "content": "风高霜挟月，酒暖夜生春。一曲清歌罢，华胥有醉人。", "dynasty": "宋代", "author": "姜特立", "instruct": "五言绝句"}
{"title": "伤农", "content": "一粒红稻饭，几滴牛颔血。珊瑚枝下人，衔杯吐不歇。", "dynasty": "唐代", "author": "郑遨", "instruct": "五言绝句"}
{"title": "读史", "content": "南言蓴菜似羊酪，北说荔枝如石榴。自古论人多类此，简编千载判悠悠。", "dynasty": "宋代", "author": "陆游", "instruct": "七言绝句"}
{"title": "和刘太守十州诗·菊花洲", "content": "光景不留人易老，恨无羽翼出尘埃。世间那有飞升药，且傍汀洲采菊来。", "dynasty": "宋代", "author": "陈瓘", "instruct": "七言绝句"}
{"title": "听邻女吟", "content": "含情遥夜几人知，闲咏风流小谢诗。还似霓旌下烟露，月边吹落上清词。", "dynasty": "唐代", "author": "李涉", "instruct": "七言绝句"}
{"title": "奉和袭美赠魏处士五贶诗。华顶杖", "content": "万古阴崖雪，灵根不为枯。瘦于霜鹤胫，奇似黑龙须。拄访谭玄客，持看泼墨图。湖云如有路，兼可到仙都。", "dynasty": "唐代", "author": "陆龟蒙", "instruct": "五言律诗"}
{"title": "蚕妇", "content": "晓夕采桑多苦辛，好花时节不闲身。若教解爱繁华事，冻杀黄金屋里人。", "dynasty": "唐代", "author": "来鹄", "instruct": "七言绝句"}
{"title": "中庭", "content": "夜短睡迟慵早起，日高方始出纱窗。中庭自摘青梅子，先向钗头戴一双。", "dynasty": "唐代", "author": "韩偓", "instruct": "七言绝句"}
{"title": "书壁", "content": "又得浮生半日閒，忽闻春尽强登山。因过竹院逢僧话，终日昏昏醉梦间。", "dynasty": "元代", "author": "莫崙", "instruct": "七言绝句"}
{"title": "自退", "content": "寒女面如花，空寂常对影。况我不嫁容，甘为瓶堕井。", "dynasty": "唐代", "author": "曹邺", "instruct": "五言绝句"}
{"title": "书喜", "content": "欹斜古屋枕江干，恩赐残骸许挂冠。杵臼有声聊足食，羊牛识路自归阑。不求客恕陶潜醉，肯受人怜范叔寒？儿辈渐还家暖热，预知灯火话团栾。", "dynasty": "宋代", "author": "陆游", "instruct": "七言律诗"}
{"title": "子夜四时歌 秋歌 一", "content": "绣带合欢结。锦衣连理文。怀情入夜月。含笑出朝云。", "dynasty": "南北朝", "author": "萧衍", "instruct": "五言绝句"}
{"title": "书事", "content": "燕雏学母飞初熟，梅子团枝亦半黄。尘尾唾壼俱屏去，尚存余习炷炉香。", "dynasty": "宋代", "author": "陆游", "instruct": "七言绝句"}
{"title": "闻蝶", "content": "北来追骑满江滨，那更元戎按剑嗔。不是神明扶正直，淮头何处可安身。", "dynasty": "宋代", "author": "文天祥", "instruct": "七言绝句"}
{"title": "醉行", "content": "秋风方索漠，霜貌足暌携。今日骑骢马，街中醉蹋泥。", "dynasty": "唐代", "author": "元稹", "instruct": "五言绝句"}
{"title": "九日", "content": "今朝把酒复惆怅，忆在杜陵田舍时。明年九日知何处，世难还家未有期。", "dynasty": "唐代", "author": "韦应物", "instruct": "七言绝句"}
{"title": "绵花", "content": "蘤含紫附簇，雪蕴碧铃深。小草存衣被，长人谁此心。", "dynasty": "明代", "author": "沈周", "instruct": "五言绝句"}
{"title": "小园", "content": "由来巫峡水，本自楚人家。客病留因药，春深买为花。秋庭风落果，瀼岸雨颓沙。问俗营寒事，将诗待物华。", "dynasty": "唐代", "author": "杜甫", "instruct": "五言律诗"}
{"title": "仙人", "content": "身著青罗绯衣裙，口诵白羽黑翮文。半空欲下复不下，回首翩然归五云。", "dynasty": "宋代", "author": "文同", "instruct": "七言绝句"}
{"title": "催花", "content": "催花径里日千回，祗恐催开落又催。老性只宜风雨后，绿阴青子款相陪。", "dynasty": "宋代", "author": "曹彦约", "instruct": "七言绝句"}
{"title": "宫词", "content": "三十六宫春漏长，隔帘时送御楼香。倚笼尽日教鹦鹉，为我君前说断肠。", "dynasty": "宋代", "author": "陈允平", "instruct": "七言绝句"}
{"title": "竹枝词 其二 过太湖竹枝歌", "content": "青裙女儿双髻螺。唱得吴宫子夜歌。酒醒月明眠不得，秋风吹落洞庭波。", "dynasty": "明代", "author": "胡奎", "instruct": "七言绝句"}
{"title": "夏日杂题", "content": "衰疾沉绵短鬓疏，凄凉圯上一编书，中原久陷身垂老，付与囊中饱蠹鱼。", "dynasty": "宋代", "author": "陆游", "instruct": "七言绝句"}
{"title": "读唐人诗杂感", "content": "中条山下足幽居，旧有司空表圣庐。几许士人无著处，王官谷里近何如。", "dynasty": "清代", "author": "刘绎", "instruct": "七言绝句"}
{"title": "湖上", "content": "湖上团团三十里，若非杨柳即楼台。城门未锁黄昏月，更住旗亭把一杯。", "dynasty": "宋代", "author": "戴复古", "instruct": "七言绝句"}
{"title": "不寐", "content": "老人夜不瞑，宿鸟未安栖。送睡冯杯酒，思晨听晓鸡。", "dynasty": "宋代", "author": "姜特立", "instruct": "五言绝句"}
{"title": "梅", "content": "竹屋茅檐一树斜，冰霜意气盖韶华。有余不尽如知道，半已青青半尚花。", "dynasty": "宋代", "author": "洪咨夔", "instruct": "七言绝句"}
{"title": "西湖", "content": "丝丝细雨弄春晴，新水溪头杜若生。我欲与君携酒去，绿阴树底听啼莺。", "dynasty": "元代", "author": "朱希晦", "instruct": "七言绝句"}
{"title": "春日", "content": "开尽梅花柳渐青，东风又满会稽城。放翁晨起有佳思，娅奼林莺初试声。", "dynasty": "宋代", "author": "陆游", "instruct": "七言绝句"}
{"title": "蚕", "content": "春蚕运巧起经纶，底事周防反杀身。鼎镬如归缘报主，羞他肥禄避危人。", "dynasty": "宋代", "author": "卢梅坡", "instruct": "七言绝句"}
{"title": "半睡", "content": "眉山暗澹向残灯，一半云鬟坠枕棱。四体著人娇欲泣，自家揉损砑缭绫。", "dynasty": "唐代", "author": "韩偓", "instruct": "七言绝句"}
{"title": "觅句", "content": "山院清吟雪作堆，锦囊开口等诗来。尚嫌句里欠平淡，忍冷巡檐看老梅。", "dynasty": "宋代", "author": "史弥宁", "instruct": "七言绝句"}
{"title": "西风", "content": "西风溪上雨初收，数叶新红点树头。白鹭作成秋景致，背人飞过蓼花洲。", "dynasty": "宋代", "author": "赵希迈", "instruct": "七言绝句"}
{"title": "静吟", "content": "骚雅荒凉我未安，月和馀雪夜吟寒。相门相客应相笑，得句胜于得好官。", "dynasty": "唐代", "author": "郑谷", "instruct": "七言绝句"}
{"title": "鹤", "content": "人各有所好，物固无常宜。谁谓尔能舞，不如闲立时。", "dynasty": "唐代", "author": "白居易", "instruct": "五言绝句"}
{"title": "麂", "content": "永与清溪别，蒙将玉馔俱。无才逐仙隐，不敢恨庖厨。乱世轻全物，微声及祸枢。衣冠兼盗贼，饕餮用斯须。", "dynasty": "唐代", "author": "杜甫", "instruct": "五言律诗"}
{"title": "三代门。又吟", "content": "千妖万态逞妍姿，破国亡家更是谁。匡政必能除苟媚，去邪当断勿狐疑。", "dynasty": "唐代", "author": "周昙", "instruct": "七言绝句"}
{"title": "相思", "content": "红豆生南国，春来发几枝。愿君多采撷，此物最相思。", "dynasty": "唐代", "author": "王维", "instruct": "五言绝句"}
{"title": "次韵张提刑送行六绝", "content": "了无薏苡可囊珠，解事家人气甚都。日试西川煎茗法，半投白垩半鸡苏。", "dynasty": "宋代", "author": "洪咨夔", "instruct": "七言绝句"}
{"title": "春秋战国门。再吟", "content": "不得商於又失齐，楚怀方寸一何迷。明知秦是虎狼国，更忍车轮独向西。", "dynasty": "唐代", "author": "周昙", "instruct": "七言绝句"}
{"title": "晨兴", "content": "晨起竹轩外，逍遥清兴多。早凉生户牖，孤月照关河。旅食甘藜藿，归心忆薜萝。一尊如有地，放意且狂歌。", "dynasty": "唐代", "author": "翁承赞", "instruct": "五言律诗"}
{"title": "小秦王 其一 关于诗词“大众化”", "content": "诗骚真髓细追寻，美意美文谐美音。写到民生哀乐处，浅深俗雅尽成吟。", "dynasty": "当代", "author": "蔡淑萍", "instruct": "七言绝句"}
{"title": "同官李仲益赠张思仲家歌人团茶因题其封", "content": "色映宫姝粉，香传汉殿春。团团明月魄，却赠月中人。", "dynasty": "宋代", "author": "赵令畤", "instruct": "五言绝句"}
{"title": "朝南以诗送巴石研屏香几用韵·研屏", "content": "首鼠年来困两端，石屏空照鬓丝斑。归舟莫道全无物，分得蓬婆小雪山。", "dynasty": "宋代", "author": "洪咨夔", "instruct": "七言绝句"}
{"title": "横山", "content": "一溪径险仆夫劬，三酌油油醉笋舆。隔岸火焱三四点，不知谁照夜滩鱼。", "dynasty": "宋代", "author": "刘倓", "instruct": "七言绝句"}
{"title": "绝句", "content": "春来濯濯江边柳，秋後离离湖上花。不羡千金买歌舞，一篇珠玉是生涯。", "dynasty": "宋代", "author": "苏轼", "instruct": "七言绝句"}
{"title": "竹", "content": "除地墙阴植翠筠，织茎润叶与时新。赖逢醉日终无损，正似得全于酒人。", "dynasty": "宋代", "author": "宋祁", "instruct": "七言绝句"}
{"title": "远戍劝戒诗", "content": "肃将王事。集此扬土。凡我同盟。既文既武。郁郁桓桓。有规有矩。务在和光。同尘共垢。各竟其心。为国蕃辅。誾誾行行。非法不语。可否相济。阙则云补。", "dynasty": "魏晋", "author": "繁钦", "instruct": "七言律诗"}
{"title": "知识吟", "content": "曾见方言识，曾闻始谓知。奈何知与识，天下亦常稀。", "dynasty": "宋代", "author": "邵雍", "instruct": "五言绝句"}
{"title": "春宵", "content": "角声和月透窗纱，惊起啼晴半村鸦。搅乱先生眼不得，一庭春露湿梨花。", "dynasty": "宋代", "author": "史弥宁", "instruct": "七言绝句"}
{"title": "新春", "content": "水乡清泠落梅风，正月雪消春信通。昨夜园林新得雨，杏梢争放晓来红。", "dynasty": "宋代", "author": "张耒", "instruct": "七言绝句"}
{"title": "乞酒", "content": "闻君有美酒，与我正相宜。溢瓮清如水，黏杯半似脂。岂唯消旧病，且要引新诗。况此便便腹，无非是满卮。", "dynasty": "唐代", "author": "姚合", "instruct": "五言律诗"}
{"title": "堂前种二桃诗示秬秸", "content": "平昔殷勤向物华，谁知憔悴客天涯。双桃栽罢还惆怅，忆得淮阳旧种花。", "dynasty": "宋代", "author": "张耒", "instruct": "七言绝句"}
{"title": "风竹", "content": "萧然风竹乱猗猗，取立梅花竹四围。宫女回旋翻翠袖，中间玉莹岂真妃。", "dynasty": "宋代", "author": "郑刚中", "instruct": "七言绝句"}
{"title": "下阶", "content": "小步珊珊下玉阶，低徊生恐堕金钗。傍花偶立拈鸾带，拾翠初来试凤鞋。知否露晞庭尚湿？应防苔滑碧于揩。扶持不藉雏鬟力，愿与檀郎处处偕。", "dynasty": "清代", "author": "许雷地", "instruct": "七言律诗"}
{"title": "寄怜", "content": "借子翩翩困下驹，春原随处小踟蹰。可能炙背春风里，卧把青铜摘颔须。", "dynasty": "宋代", "author": "陈师道", "instruct": "七言绝句"}
{"title": "偶成", "content": "种花红不实，俗客醉仍喧。拔去树嘉谷，日无人过门。", "dynasty": "宋代", "author": "王令", "instruct": "五言绝句"}
{"title": "温陵太守赵右司惠诗求荔子适大风雨扫尽辄和", "content": "吾家皱玉玉堂红，粹美宁非间气钟。绝喜诗来相品藻，安知物有不遭逢。", "dynasty": "宋代", "author": "刘克庄", "instruct": "七言绝句"}
{"title": "送宇文文府赴行在", "content": "送君当岁暮，斗酒破离颜。车骑拥寒水，雪云凝远山。且安黄绶屈，莫羡白鸥闲。从此图南路，青云步武间。", "dynasty": "唐代", "author": "权德舆", "instruct": "五言律诗"}
{"title": "山中", "content": "饥拾松花渴饮泉，偶从山后到山前。阳坡软草厚如织，困与鹿麛相伴眠。", "dynasty": "唐代", "author": "卢仝", "instruct": "七言绝句"}
{"title": "莺梭", "content": "掷柳迁乔大有情，交交时作弄机声。洛阳三月春如锦，多少工夫织得成。", "dynasty": "宋代", "author": "刘克庄", "instruct": "七言绝句"}
{"title": "初冬杂题", "content": "莫嫌风雨作新寒，一树青枫已半丹。身在范宽图画里，小楼西角剩凭阑。", "dynasty": "宋代", "author": "陆游", "instruct": "七言绝句"}
{"title": "题林月岩冷泉诗后", "content": "岩里空寒玉有声，亭前渊静镜生明。从他流入香尘去，不碍源头彻底清。", "dynasty": "宋代", "author": "陈郁", "instruct": "七言绝句"}
{"title": "赤壁", "content": "赤壁危矶几度过，沙头江上郁嵯峨。今人误信黄州是，犹赖水经能正讹。", "dynasty": "宋代", "author": "李壁", "instruct": "七言绝句"}
{"title": "邯郸驿楼作", "content": "芜没丛台久，清漳废御沟。蝉鸣河外树，人在驿西楼。云烧天中赤，山当日落秋。近郊经战后，处处骨成丘。", "dynasty": "唐代", "author": "马戴", "instruct": "五言律诗"}
{"title": "和谢公定雨行逢卖花", "content": "逢花驻马尚多情，天不违人旋作晴。不使近诗增纸价，得知春入凤凰城。", "dynasty": "宋代", "author": "陈师道", "instruct": "七言绝句"}
{"title": "春末兰溪道中作", "content": "山花零落红与绯，汀烟濛茸江水肥。人担犁锄细雨歇，路入桑柘斜阳微。深喜东州云寇去，不知西狩几时归。清平时节何时是，转觉人心与道违。", "dynasty": "唐代", "author": "贯休", "instruct": "七言律诗"}
{"title": "德华小女五岁能诵予诗数首以此诗为赠", "content": "牙牙娇语总堪誇，学念新诗似小茶。好个通家女兄弟，海棠红点紫兰芽。", "dynasty": "金朝", "author": "元好问", "instruct": "七言绝句"}
{"title": "杂题", "content": "孤枕闻莺起，幽怀独悄然。地融春力润，花泛晓光鲜。", "dynasty": "唐代", "author": "司空图", "instruct": "五言绝句"}
{"title": "边思", "content": "西北黄云暮，声声画角愁。阴山一夜雨，白草四郊秋。乱雁鸣寒渡，飞沙入废楼。何时番色尽，此地见芳洲。", "dynasty": "唐代", "author": "栖白", "instruct": "五言律诗"}
{"title": "清明", "content": "宫烛分烟眩晓霞，惊心知又度年华。榆羹杏粥谁能办，自采庭前荠菜花。", "dynasty": "宋代", "author": "史达祖", "instruct": "七言绝句"}
{"title": "杂诗", "content": "昔日双鸦照浅眉，如今婀娜绿云垂。蓬莱老守明朝去，肠断帘间綷縩时。", "dynasty": "宋代", "author": "苏轼", "instruct": "七言绝句"}
{"title": "春中", "content": "伏溜侵阶润，繁花隔竹香。娇莺方晓听，无事过南塘。", "dynasty": "唐代", "author": "司空图", "instruct": "五言绝句"}
{"title": "山村经行因施药", "content": "闲行偶复到山村，父老遮留共一尊。曩日见公孙未晬，如今已解牧鸡豚。", "dynasty": "宋代", "author": "陆游", "instruct": "七言绝句"}
{"title": "樵人十咏。樵歌", "content": "纵调为野吟，徐徐下云磴。因知负樵乐，不减援琴兴。出林方自转，隔水犹相应。但取天壤情，何求郢人称。", "dynasty": "唐代", "author": "陆龟蒙", "instruct": "五言律诗"}
{"title": "山店", "content": "登登山路行时尽，决决溪泉到处闻。风动叶声山犬吠，一家松火隔秋云。", "dynasty": "唐代", "author": "卢纶", "instruct": "七言绝句"}
{"title": "早发", "content": "繖幄垂垂马踏沙，水长山远路多花。眼中形势胸中策，缓步徐行静不哗。", "dynasty": "宋代", "author": "宗泽", "instruct": "七言绝句"}
{"title": "槐树诗", "content": "嘉树吐翠叶。列在双阙涯。旑旎随风动。柔色纷陆离。", "dynasty": "魏晋", "author": "繁钦", "instruct": "五言绝句"}
{"title": "闷书", "content": "病来难处早秋天，一径无人树有蝉。归计未成书半卷，中宵多梦昼多眠。", "dynasty": "唐代", "author": "李昌符", "instruct": "七言绝句"}
{"title": "避雨", "content": "云如坏山欲塞海，树似奇鬼将搏人。急投民家雨随至，燎衣不觉鸡唱晨。", "dynasty": "宋代", "author": "陆游", "instruct": "七言绝句"}
{"title": "喜赦", "content": "去岁投荒客，今春肆眚归。律通幽谷暖，盆举太阳辉。喜气迎冤气，青衣报白衣。还将合浦叶，俱向洛城飞。", "dynasty": "唐代", "author": "沈佺期", "instruct": "五言律诗"}
{"title": "白鹰", "content": "毛羽斒斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。", "dynasty": "唐代", "author": "刘禹锡", "instruct": "七言律诗"}
{"title": "自咏", "content": "公事之余喜坐禅，少曾将胁到床眠。虽然现出宰官相，长老之名四海传。", "dynasty": "宋代", "author": "冯楫", "instruct": "七言绝句"}
{"title": "绿阴亭自唐时有之到今五百年卢肇二三公题诗", "content": "惨惨秋风吹客襟，唐人遗迹宋人吟。浮云世事多迁变，不独此亭无绿阴。", "dynasty": "宋代", "author": "戴复古", "instruct": "七言绝句"}
{"title": "芙蓉", "content": "三秋犹解强颜红，绝好清晨风露中。不许涉江入错认，凌波著土两家风。", "dynasty": "宋代", "author": "邵清甫", "instruct": "七言绝句"}
{"title": "江上春叹", "content": "腊月江上暖，南桥新柳枝。春风触处到，忆得故园时。终日不如意，出门何所之。从人觅颜色，自笑弱男儿。", "dynasty": "唐代", "author": "岑参", "instruct": "五言律诗"}
{"title": "十月", "content": "十月气候变，园林霜叶黄。余粮栖下亩，宿霭罩寒塘。", "dynasty": "宋代", "author": "姜特立", "instruct": "五言绝句"}
{"title": "猫儿", "content": "纤钩时得小溪鱼，饱卧花阴兴有余。自是鼠嫌贫不到，莫惭尸素在吾庐。", "dynasty": "宋代", "author": "林逋", "instruct": "七言绝句"}
{"title": "候仙亭同诸客醉作", "content": "谢安山下空携妓，柳恽洲边只赋诗。争及湖亭今日会，嘲花咏水赠蛾眉。", "dynasty": "唐代", "author": "白居易", "instruct": "七言绝句"}
{"title": "黄菊", "content": "莺样衣裳钱样裁，冷霜凉露溅秋埃。比他红紫开差晚，时节来时毕竟开。", "dynasty": "宋代", "author": "杨万里", "instruct": "七言绝句"}
{"title": "芍药", "content": "芬芳红紫间成丛，独占花王品第中。到底只留为谑赠，更劳国史刺民风。", "dynasty": "宋代", "author": "朱淑真", "instruct": "七言绝句"}
{"title": "夏日杂题", "content": "眈眈丑石罴当道，矫矫长松龙上天。满地凌霄花不扫，我来六月听鸣蝉。", "dynasty": "宋代", "author": "陆游", "instruct": "七言绝句"}
{"title": "听蝉", "content": "噪蝉声乱日初曛，弦管楼中永不闻。独奈愁人数茎发，故园秋隔五湖云。", "dynasty": "唐代", "author": "赵嘏", "instruct": "七言绝句"}
{"title": "残花（一作杨发诗）", "content": "已叹良时晚，仍悲别酒催。暖芳随日薄，轻片逐风回。黛敛愁歌扇，妆残泣镜台。繁阴莫矜衒，终是共尘埃。", "dynasty": "唐代", "author": "罗隐", "instruct": "五言律诗"}
{"title": "十二月十五夜", "content": "沉沉更鼓急，渐渐人声绝。吹灯窗更明，月照一天雪。", "dynasty": "清代", "author": "袁枚", "instruct": "五言绝句"}
{"title": "醉公子 毛申人新婚，未几即赴文友通宵之宴，戏速其行", "content": "好酒无多饮。归去尤宜醒。珍重劝郎行。官街风露清。银缸人独倚。月色居然起。侍婢正商量。郎来莫恁狂。", "dynasty": "清代", "author": "黄永", "instruct": "五言律诗"}
{"title": "自遣", "content": "得即高歌失即休，多愁多恨亦悠悠。今朝有酒今朝醉，明日愁来明日愁。", "dynasty": "唐代", "author": "罗隐", "instruct": "七言绝句"}
{"title": "送王诞渤海使赴李太守行营", "content": "少年结客散黄金，中岁连兵扫绿林。渤海名王曾折首，汉家诸将尽倾心。行人去指徐州近，饮马回看泗水深。喜见明时钟太尉，功名一似旧淮阴。", "dynasty": "唐代", "author": "韩翃", "instruct": "七言律诗"}
{"title": "青松", "content": "大雪压青松，青松挺且直。要知松高洁，待到雪化时。", "dynasty": "现代", "author": "陈毅", "instruct": "五言绝句"}
{"title": "夜凉", "content": "露白风清庭户凉，老人先著夹衣裳。舞腰歌袖抛何处，唯对无弦琴一张。", "dynasty": "唐代", "author": "白居易", "instruct": "七言绝句"}
{"title": "杨柳", "content": "杨柳青青沟水流，莺儿调舌弄娇柔。桃花记得题诗客，斜倚春风笑不休。", "dynasty": "元代", "author": "元好问", "instruct": "七言绝句"}
{"title": "对雪", "content": "密密无声坠碧空，霏霏有韵舞微风。幽人吟望搜辞处，飘入窗来落砚中。", "dynasty": "唐代", "author": "子兰", "instruct": "七言绝句"}
{"title": "富春", "content": "水送山迎入富春，一川如画晚晴新。云低远渡帆来重，潮落寒沙鸟下频。未必柳间无谢客，也应花里有秦人。严光万古清风在，不敢停桡更问津。", "dynasty": "唐代", "author": "吴融", "instruct": "七言律诗"}
{"title": "登楼", "content": "边邑鸿声一例秋，大波平日绕山流。故人千里同明月，尽夕无言空倚楼。", "dynasty": "唐代", "author": "子兰", "instruct": "七言绝句"}
{"title": "南山", "content": "钝碧顽青几万秋，直无天地始应休。莫嫌尘土佯遮面，能向楼台强出头。霁色陡添千尺翠，夕阳闲放一堆愁。假饶不是神仙骨，终抱琴书向此游。", "dynasty": "唐代", "author": "李山甫", "instruct": "七言律诗"}
{"title": "萱", "content": "已被莱子服，种汝奉高堂。汝自忘忧尔，吾忧未易忘。", "dynasty": "宋代", "author": "方岳", "instruct": "五言绝句"}
{"title": "塞上", "content": "草白河冰合，蕃戎出掠频。戍楼三号火，探马一条尘。战士风霜老，将军雨露新。封侯不由此，何以慰征人。", "dynasty": "唐代", "author": "杜荀鹤", "instruct": "五言律诗"}
{"title": "春日", "content": "欲入卢家白玉堂，新春催破舞衣裳。蝶衔红蕊蜂衔粉，共助青楼一日忙。", "dynasty": "唐代", "author": "李商隐", "instruct": "七言绝句"}
{"title": "秋千", "content": "池塘夜歇清明雨，绕院无尘近花坞。五丝绳系出墙迟，力尽才瞵见邻圃。下来娇喘未能调，斜倚朱阑久无语。无语兼动所思愁，转眼看天一长吐。", "dynasty": "唐代", "author": "韩偓", "instruct": "七言律诗"}
{"title": "道岩", "content": "太极岩图出道州，兹岩名道宝相犹。元公图说兹岩具，好向岩中仔细求。", "dynasty": "宋代", "author": "方輗", "instruct": "七言绝句"}
{"title": "凉风叹", "content": "昨夜凉风又飒然，萤飘叶坠卧床前。逢秋莫叹须知分，已过潘安三十年。", "dynasty": "唐代", "author": "白居易", "instruct": "七言绝句"}
{"title": "老将", "content": "鬓衰头似雪，行步急如风。不怕骑生马，犹能挽硬弓。兵书封锦字，手诏满香筒。今日身憔悴，犹夸定远功。", "dynasty": "唐代", "author": "张籍", "instruct": "五言律诗"}
{"title": "咏怀", "content": "老去多悲事，非唯见二毛。眼昏书字大，耳重觉声高。望月偏增思，寻山易发劳。都无作官意，赖得在闲曹。", "dynasty": "唐代", "author": "张籍", "instruct": "五言律诗"}
{"title": "春词", "content": "一双玉手十三弦，移柱高低落鬓边。即问向来弹了曲，羞人不道《想夫怜》。", "dynasty": "唐代", "author": "元稹", "instruct": "七言绝句"}
{"title": "雪中", "content": "空堂岁已晏，密室独安眠。压筱夜偏积，覆阁晓逾妍。连山暗古郡，惊风散一川。此时骑马出，忽省京华年。", "dynasty": "唐代", "author": "韦应物", "instruct": "五言律诗"}
{"title": "已亥杂诗 179", "content": "吴郎与我不相识，我识吴郎拂画看。此外若容添一语，含元殿里觅长安。", "dynasty": "清代", "author": "龚自珍", "instruct": "七言绝句"}
{"title": "燕", "content": "管鲍交情已矣夫，君看门上翟公书。茅檐不鄙频来往，叔末衣冠得似渠。", "dynasty": "宋代", "author": "史弥宁", "instruct": "七言绝句"}
{"title": "双樱", "content": "并蔕随宜好，连心著意红。只堪惊老眼，持此与谁同。", "dynasty": "宋代", "author": "陈师道", "instruct": "五言绝句"}
{"title": "春怨", "content": "金鸭香消欲断魂，梨花春雨掩重门。欲知别后相思意，回看罗衣积泪痕。", "dynasty": "唐代", "author": "戴叔伦", "instruct": "七言绝句"}
{"title": "楼居狂吟", "content": "觅得楼中一觉眠，将身化蝶入壶天。平生睡债何时足，春在梅花纸帐边。", "dynasty": "宋代", "author": "吴龙翰", "instruct": "七言绝句"}
{"title": "欲到西陵寄王行周", "content": "西陵沙岸回流急，船底粘沙去岸遥。驿吏递呼催下缆，棹郎闲立道齐桡。犹瞻伍相青山庙，未见双童白鹤桥。欲责舟人无次第，自知贪酒过春潮。", "dynasty": "唐代", "author": "李绅", "instruct": "七言律诗"}
{"title": "过九疑", "content": "宇宙才分便月山，兹山戢戢序成斑。重华远矣遗风在，好似相从揖逊还。", "dynasty": "宋代", "author": "马大同", "instruct": "七言绝句"}
{"title": "看伏郎新婚诗", "content": "雾夕莲出水。霞朝日照梁。何如花烛夜。轻扇掩红妆。良人复灼灼。席上自生光。所悲高驾动。环佩出长廊。", "dynasty": "南北朝", "author": "何逊", "instruct": "五言律诗"}
{"title": "纵目", "content": "纵目郊原乱絮飞，好风娇叶弄天机。白滩半露溪新瘦，绿树初圆山正肥。", "dynasty": "宋代", "author": "姜特立", "instruct": "七言绝句"}
{"title": "镇远山行杂感 其二 宿黄丝驿", "content": "一对肩舆得得迟，云阴薄暮抵黄丝。五湖梦里乡关迥，孤馆青灯焰落时。", "dynasty": "近代", "author": "蒋士超", "instruct": "七言绝句"}
{"title": "赋帘", "content": "参差垂玉阙，舒卷映兰宫。珠光摇素月，竹影乱清风。彩散银钩上，文斜桂户中。惟当杂罗绮，相与媚房栊。", "dynasty": "唐代", "author": "李世民", "instruct": "五言律诗"}
{"title": "登楼", "content": "登楼一南望，淮树楚山连。见雁无书寄，归吴定此年。", "dynasty": "唐代", "author": "顾非熊", "instruct": "五言绝句"}
{"title": "贾谊", "content": "贾生未免孝文疑，自古功名叹数奇。逐得洛阳年少去，白头绛灌亦何为。", "dynasty": "宋代", "author": "张耒", "instruct": "七言绝句"}
{"title": "齐俗", "content": "柏寝才休又雪宫，杀麋罪与杀人同。徂丘稷下人多诈，谁肯投身入阱中。", "dynasty": "宋代", "author": "刘克庄", "instruct": "七言绝句"}
{"title": "下直", "content": "留住长安鬓已丝，宫廊还见落梅飞。暮云疏雨苍龙阙，不惜障泥策马归。", "dynasty": "宋代", "author": "张耒", "instruct": "七言绝句"}
{"title": "冬夜听雨戏作", "content": "遶檐点滴如琴筑，支枕幽斋听始奇。忆在锦城歌吹海，七年夜雨不曾知。", "dynasty": "宋代", "author": "陆游", "instruct": "七言绝句"}
{"title": "流水", "content": "漾漾悠悠几派分，中浮短艇与鸥群。天街带雨淹芳草，玉洞漂花下白云。静称一竿持处见，急宜孤馆觉来闻。隋家柳畔偏堪恨，东入长淮日又曛。", "dynasty": "唐代", "author": "罗邺", "instruct": "七言律诗"}
{"title": "酬袁守方秋崖遗宝带桥诗以雇我老非题柱客", "content": "事难处如易，役大办若细。才力运有余，大川更谁济。", "dynasty": "宋代", "author": "包恢", "instruct": "五言绝句"}
{"title": "秋苔", "content": "独怜苍翠文，长与寂寥存。鹤静窥秋片，僧闲踏冷痕。月明疏竹径，雨歇败莎根。别有深宫里，兼花锁断魂。", "dynasty": "唐代", "author": "齐己", "instruct": "五言律诗"}
{"title": "奉和随王殿下诗 十四", "content": "分悲玉瑟断。别绪金樽倾。风入芳帷散。缸华兰殿明。想折中园草。共知千里情。行云故乡色。赠此一离声。", "dynasty": "南北朝", "author": "谢朓", "instruct": "五言律诗"}
{"title": "山行", "content": "小田微雨稻苗香，田畔清溪潏潏凉。自忆东吴榜舟日，蓼花沟水半篙强。", "dynasty": "唐代", "author": "李郢", "instruct": "七言绝句"}
{"title": "晚春", "content": "草木知春不久归，百般红紫斗芳菲。杨花榆荚无才思，惟解漫天作雪飞。", "dynasty": "唐代", "author": "韩愈", "instruct": "七言绝句"}
{"title": "晴梦", "content": "尘土侵人懒出门，小窗容我负晴暾。梦骑瘦马寻诗去，曾到梅花深雪村。", "dynasty": "宋代", "author": "方岳", "instruct": "七言绝句"}
{"title": "小雪", "content": "檐飞数片雪，瓶插一枝梅。童子敲清磬，先生入定回。", "dynasty": "宋代", "author": "陆游", "instruct": "五言绝句"}
{"title": "冬夜听雨戏作", "content": "少年交友尽豪英，妙理时时得细评。老去同参惟夜雨，焚香卧听画檐声。", "dynasty": "宋代", "author": "陆游", "instruct": "七言绝句"}
{"title": "再赋", "content": "西园芳气雨余新，唤起亭中入定人。为报使君从酿酒，梅花落尽不关春。", "dynasty": "宋代", "author": "陈与义", "instruct": "七言绝句"}
{"title": "是日二使者出游晚凉有作", "content": "疎风细雨随华节，西浦东山总胜游。拙守亦忻凉意好，挑灯清坐读春秋。", "dynasty": "宋代", "author": "张栻", "instruct": "七言绝句"}
{"title": "诗髯", "content": "薄劣东风性叵常，欺人才去顿炎凉，夜来解尽池塘冻，不到诗髯点检霜。", "dynasty": "宋代", "author": "史弥宁", "instruct": "七言绝句"}
{"title": "即事", "content": "晓烟无力趁东风，十里村原半欲空。春色不知人世事，柳丝新绿杏新红。", "dynasty": "清代", "author": "胡釴", "instruct": "七言绝句"}
{"title": "隋宫", "content": "乘兴南游不戒严，九重谁省谏书函。春风举国裁宫锦，半作障泥半作帆。", "dynasty": "唐代", "author": "李商隐", "instruct": "七言绝句"}
{"title": "渔父", "content": "纫草成春服，汲湘供晚炊。人间风浪险，醉里几曾知。", "dynasty": "元代", "author": "宋无", "instruct": "五言绝句"}
{"title": "城", "content": "四塞称天府，三河建洛都。飞云霭层阙，白日丽南隅。独下仙人凤，群惊御史乌。何辞一万里，边徼捍匈奴。", "dynasty": "唐代", "author": "李峤", "instruct": "五言律诗"}
{"title": "寒食相将诸子游翟得园十诗", "content": "尽忙也到翟园休，只见春光不见愁。屈折海棠团更密，日光下照绣灯球。", "dynasty": "宋代", "author": "杨万里", "instruct": "七言绝句"}
{"title": "春晓", "content": "昼静暖风微，帘垂客到稀。画梁双燕子，不敢傍人飞。", "dynasty": "明代", "author": "于谦", "instruct": "五言绝句"}
{"title": "逢梅", "content": "水仙婉弱山樊冗，自我视之儿女曹。鲁直径令相伯仲，至今未敢广离骚。", "dynasty": "宋代", "author": "方岳", "instruct": "七言绝句"}
{"title": "旦起", "content": "地炉晨起拨寒灰，困睫蒙蒙尚嬾开。正倚蒲团觅残梦，一声啼鸟又惊回。", "dynasty": "宋代", "author": "陆游", "instruct": "七言绝句"}
{"title": "杂兴", "content": "鳗井初生一缕云，鲍郎山下雨昏昏。橹声呕轧秋空晓，水际人家尚闭门。", "dynasty": "宋代", "author": "陆游", "instruct": "七言绝句"}
{"title": "新月", "content": "玉镜初开匣，嫦娥露巧妆。天西新样子，传与画眉郎。", "dynasty": "明代", "author": "屈群力", "instruct": "五言绝句"}
{"title": "杂兴", "content": "灵府宁容一物侵？此身只合老山林。何由挽得银河水，净洗群生忿欲心？", "dynasty": "宋代", "author": "陆游", "instruct": "七言绝句"}
{"title": "西园", "content": "庭际何所有，有萱复有芋。自闻秋雨声，不种芭蕉树。", "dynasty": "明代", "author": "边贡", "instruct": "五言绝句"}
{"title": "秋思", "content": "杨柳已秋思，楚田仍刈禾。归心病起切，败叶夜来多。细雨城蝉噪，残阳峤客过。旧山馀业在，杳隔洞庭波。", "dynasty": "唐代", "author": "周贺", "instruct": "五言律诗"}
{"title": "晨鸡", "content": "朱冠金距彩毛身，昧爽高声已报晨。作瑞莫惭先贡楚，擅场须信独推秦。淮南也伴升仙犬，函谷曾容借晓人。此日卑栖随饮啄，宰君驱我亦相驯。", "dynasty": "唐代", "author": "刘兼", "instruct": "七言律诗"}
{"title": "欲别", "content": "花时人欲别，每日醉樱桃。买酒金钱尽，弹筝玉指劳。归期无岁月，客路有风涛。锦缎裁衣赠，麒麟落剪刀。", "dynasty": "唐代", "author": "项斯", "instruct": "五言律诗"}
{"title": "渔父叹", "content": "直钩钓鳌良可叹，片网图龙真绝痴。往来江上人无限，鼓掌笑君君不知。", "dynasty": "元代", "author": "耶律铸", "instruct": "七言绝句"}
{"title": "起来", "content": "起来呵手检衣篝，烛影蛩声伴小楼。赖有梦中堪细说，锦笺写不尽离愁。", "dynasty": "宋代", "author": "刘克庄", "instruct": "七言绝句"}
{"title": "七岁作", "content": "昔时家住海三山，日月宫中屡往还。无事引来天女笑，谪来为吏在人间。", "dynasty": "宋代", "author": "陆轸", "instruct": "七言绝句"}
{"title": "程将军夫人挽诗", "content": "琴瑟调双凤，和鸣不独飞。正歌春可乐，行泣露先晞。环珮声犹在，房栊梦不归。将军休沐日，谁劝著新衣。", "dynasty": "唐代", "author": "徐安贞", "instruct": "五言律诗"}
{"title": "赠李十一", "content": "淮水连年起战尘，油旌三换一何频。共君前后俱从事，羞见功名与别人。", "dynasty": "唐代", "author": "元稹", "instruct": "七言绝句"}
{"title": "梦中作", "content": "买得扁舟便是家，一竿一网寄生涯。晚来独醉西风里，卧看芙蓉两岸花。", "dynasty": "清代", "author": "罗执桓", "instruct": "七言绝句"}
{"title": "戏简朱坛诗", "content": "昔人有玉碗，击之千里鸣。今日睹斯文，碗有当时声。", "dynasty": "唐代", "author": "张祜", "instruct": "五言绝句"}
{"title": "乌江", "content": "中分岂是无遗策，百战空劳不逝骓。大业固非人事及，乌江亭长又何知。", "dynasty": "唐代", "author": "孟迟", "instruct": "七言绝句"}
{"title": "春日", "content": "门冷官闲似死灰，人言今日是春来。犹残旧锡银幡胜，且向山州当酒杯。", "dynasty": "宋代", "author": "王禹偁", "instruct": "七言绝句"}
{"title": "中牟", "content": "颓城百雉拥高秋，驱马临风想圣丘。此道门人多未悟，尔来千载判悠悠。", "dynasty": "宋代", "author": "王安石", "instruct": "七言绝句"}
{"title": "乌程", "content": "两府攀陪十五年，郡中甘雨幕中莲。一瓶犹是乌程酒，须对霜风度泫然。", "dynasty": "唐代", "author": "罗隐", "instruct": "七言绝句"}
{"title": "堪笑", "content": "堪笑张华死不休，谩精象数古无俦。中台星拆何曾识，祗识龙泉动斗牛。", "dynasty": "宋代", "author": "方岳", "instruct": "七言绝句"}
{"title": "芜城", "content": "莺歌燕语戏晴晖，日暮行人缓缓归。十里芜城春色晚，回头往事已全非。", "dynasty": "宋代", "author": "仲并", "instruct": "七言绝句"}
{"title": "讲易诗", "content": "云泽翔羽姬。横盖招益人。贲园无金尚。履道易书绅。", "dynasty": "南北朝", "author": "鲍照", "instruct": "五言绝句"}
{"title": "楚天", "content": "楚天如梦水悠悠，花底残红漫不收。独绕去年挥泪处，还将牢落对沧洲。", "dynasty": "宋代", "author": "王安石", "instruct": "七言绝句"}
{"title": "鹿", "content": "涿鹿闻中冀，秦原辟帝畿。柰花开旧苑，萍叶蔼前诗。道士乘仙日，先生折角时。方怀丈夫志，抗首别心期。", "dynasty": "唐代", "author": "李峤", "instruct": "五言律诗"}
{"title": "镇远山行杂感 其三 贵定县", "content": "谷濛关外昼阴阴，夹道丛林深复深。一路水深山色里，新秋古驿有蝉吟。", "dynasty": "近代", "author": "蒋士超", "instruct": "七言绝句"}
{"title": "春日", "content": "红芳满眼斗风流，谁倍春来有客愁！惆怅不干桃李事，故山烟雨忆松楸。", "dynasty": "宋代", "author": "卢梅坡", "instruct": "七言绝句"}
{"title": "铁马", "content": "一簇敲风百炼成，中宵惊起玉关情。总然用尽檐前力，应是无心为利名。", "dynasty": "明代", "author": "戚继光", "instruct": "七言绝句"}
{"title": "定叟弟频寄黄蘖仰山新芽尝口占小诗适灾患亡", "content": "集云峰顶风霜饱，黄蘗洲前水石清。不入贡包供玉食，只应山泽擅高名。", "dynasty": "宋代", "author": "张栻", "instruct": "七言绝句"}
{"title": "梅花", "content": "行人立马闯烟梢，为底寒香尚寂寥。是则孤根未回暖，已应春意到溪桥。", "dynasty": "宋代", "author": "陈景沂", "instruct": "七言绝句"}
{"title": "春夕寄友人时有与歌者南北", "content": "芳径春归花半开，碧山波暖雁初回。满楼月色还依旧，昨夜歌声自不来。愁眼向谁零玉箸，征蹄何处驻红埃。中宵吟罢正惆怅，从此兰堂锁绿苔。", "dynasty": "唐代", "author": "罗邺", "instruct": "七言律诗"}
{"title": "失猿", "content": "祝融南去万重云，清啸无因更一闻。莫遣碧江通箭道，不教肠断忆同群。", "dynasty": "唐代", "author": "李商隐", "instruct": "七言绝句"}
{"title": "偶成", "content": "白发黄尘一梦中，又将愁眼对春风。不知夜雨能多少，染得桃花到处红。", "dynasty": "宋代", "author": "俞灏", "instruct": "七言绝句"}
{"title": "雪中", "content": "平台千里渴商霖，内史忧民望最深。衣上六花非所好，亩间盈尺是吾心。", "dynasty": "宋代", "author": "晏殊", "instruct": "七言绝句"}
{"title": "春晓", "content": "春眠不觉晓，处处闻啼鸟。夜来风雨声，花落知多少。", "dynasty": "唐代", "author": "孟浩然", "instruct": "五言绝句"}
{"title": "观梅", "content": "去年今日雪平檐，烧叶谈计酒屡添。一笑今年又今日，不成飞絮不成盐。", "dynasty": "宋代", "author": "方岳", "instruct": "七言绝句"}
{"title": "明妃", "content": "万里来朝拜宠归，琵琶下马册阏氏。虚传千古和戎话，不道当年虏自衰。", "dynasty": "宋代", "author": "车若水", "instruct": "七言绝句"}
{"title": "喜晴", "content": "雨过儿童饱饭牛，趁晴耕垦种来牟。田家作苦无储蓄，待哺全须麦有秋。", "dynasty": "宋代", "author": "王炎", "instruct": "七言绝句"}
{"title": "酬张芬有赦后见赠（一作司空图诗）", "content": "紫凤朝衔五色书，阳春忽布网罗除。已将心变寒灰后，岂料光生腐草馀。建水风烟收客泪，杜陵花竹梦郊居。劳君故有诗相赠，欲报琼瑶恨不如。", "dynasty": "唐代", "author": "司空曙", "instruct": "七言律诗"}
{"title": "句", "content": "新霜染枫叶，皎月借芦花。废宅寒塘水，荒坟宿草烟。", "dynasty": "唐代", "author": "杨徽之", "instruct": "五言绝句"}
{"title": "竹枝歌", "content": "峡山削出青嵯峨，峡水匀成绿不波。屯平山林未能得，奈此猿声朝夕何。", "dynasty": "宋代", "author": "孙嵩", "instruct": "七言绝句"}
{"title": "寻梅", "content": "澹澹一痕月，疎疎数个花。春风也公道，先到野人家。", "dynasty": "宋代", "author": "张道洽", "instruct": "五言绝句"}
{"title": "惊秋", "content": "不向烟波狎钓舟，强亲文墨事儒丘。长安十二槐花陌，曾负秋风多少秋。", "dynasty": "唐代", "author": "韦庄", "instruct": "七言绝句"}
{"title": "宫词", "content": "懒归双娥似旧痕，花开花落自朝昏。敢将纨扇题秋怨，不尽君王未报恩。", "dynasty": "明代", "author": "郑学醇", "instruct": "七言绝句"}
{"title": "偶成", "content": "忽认胸中一团气，一团气里空无地。既空无地更何义，此无广狭无一二。", "dynasty": "宋代", "author": "曹彦约", "instruct": "七言绝句"}
{"title": "山行", "content": "片云如断山，半掩林下宅。前路荷锄归，时逢采芝客。", "dynasty": "清代", "author": "李国梁", "instruct": "五言绝句"}
{"title": "述松", "content": "远谷呈材干，何由入栋梁。岁寒虚胜竹，功绩不如桑。秋露落松子，春深裛嫩黄。虽蒙匠者顾，樵采日难防。", "dynasty": "唐代", "author": "王贞白", "instruct": "五言律诗"}
{"title": "第一百七十五", "content": "小人困驰骤，后生血气豪。世事固堪论，我何随汝曹。", "dynasty": "宋代", "author": "文天祥", "instruct": "五言绝句"}
{"title": "读易", "content": "老喜杜门常谢客，病惟读易不迎医。冬来更愧乖慵甚，醉过收荞下麦时。", "dynasty": "宋代", "author": "陆游", "instruct": "七言绝句"}
{"title": "对酒", "content": "何用岩栖隐姓名，一壶春酎可忘形。伯伦若有长生术，直到如今醉未醒。", "dynasty": "唐代", "author": "韦庄", "instruct": "七言绝句"}
{"title": "渔父", "content": "漠漠春江细雨来，江头渔父唱歌回。青林穿去无踪迹，生怕逢人肉眼猜。", "dynasty": "明代", "author": "潘希曾", "instruct": "七言绝句"}
{"title": "姥山", "content": "临塘古庙一神仙，绣幌花容色俨然。为逐朝云来此地，因随暮雨不归天。眉分初月湖中鉴，香散馀风竹上烟。借问邑人沈水事，已经秦汉几千年。", "dynasty": "唐代", "author": "罗隐", "instruct": "七言律诗"}
{"title": "五贶诗。五泻舟", "content": "何事有青钱，因人买钓船。阔容兼饵坐，深许共蓑眠。短好随朱鹭，轻堪倚白莲。自知无用处，却寄五湖仙。", "dynasty": "唐代", "author": "皮日休", "instruct": "五言律诗"}
{"title": "即事", "content": "自汲新泉养牡丹，银壶满贮怕春残。昼檐一饷东风恶，为掩窗绡护晚寒。", "dynasty": "宋代", "author": "刘克庄", "instruct": "七言绝句"}
{"title": "双柏", "content": "双柏屹相向，刚严如巨人。龙呤风雨夕，山立雪霜晨。阅世易成古。刳心不复春。扶颠要力量，岁晚莫全身。", "dynasty": "宋代", "author": "陆游", "instruct": "五言律诗"}
{"title": "红豆", "content": "小雨霏霏种未迟，春风门外易成枝。祇嫌坐少江南客，惹起相思合寄谁。", "dynasty": "清代", "author": "李恩祥", "instruct": "七言绝句"}
{"title": "竹", "content": "翠叶才分细细枝，清阴犹未上阶墀。蕙兰虽许相依日，桃李还应笑后时。抱节不为霜霰改，成林终与凤凰期。渭滨若更征贤相，好作渔竿系钓丝。", "dynasty": "唐代", "author": "罗邺", "instruct": "七言律诗"}
{"title": "义士行", "content": "先生先生不可遇，爱平不平眉斗竖。黄昏雨雹空似黳，别我不知何处去。", "dynasty": "唐代", "author": "贯休", "instruct": "七言绝句"}
{"title": "山中杂诗", "content": "山际见来烟，竹中窥落日。鸟向檐上飞，云从窗里出。", "dynasty": "南北朝", "author": "吴均", "instruct": "五言绝句"}
{"title": "蹈青", "content": "两换溪溪玉，花呈岭岭春。秧田暄处早，茅屋补痕新。", "dynasty": "宋代", "author": "杨万里", "instruct": "五言绝句"}
{"title": "九日集尹冲玄枕流亭留题", "content": "谁云溪小不容船？时有潮声到枕边。清净一泓同颍水，逍遥三径是尧年。眠鸥傍砌通幽梦，密树笼云护醉仙。试问匡床菊丛里，何如高立碧峰巅？", "dynasty": "明代", "author": "邓云霄", "instruct": "七言律诗"}
{"title": "端午日礼部宿斋有衣服彩结之贶以诗还答", "content": "良辰当五日，偕老祝千年。彩缕同心丽，轻裾映体鲜。寂寥斋画省，款曲擘香笺。更想传觞处，孙孩遍目前。", "dynasty": "唐代", "author": "权德舆", "instruct": "五言律诗"}
{"title": "西郊", "content": "时出碧鸡坊，西郊向草堂。市桥官柳细，江路野梅香。傍架齐书帙，看题减药囊。无人觉来往，疏懒意何长。", "dynasty": "唐代", "author": "杜甫", "instruct": "五言律诗"}
{"title": "屠甸", "content": "偶然屠甸见浮屠，为问屠中有物无。见说庖丁洲刃在，恢恢全不费工夫。", "dynasty": "宋代", "author": "莫若冲", "instruct": "七言绝句"}
{"title": "放榜日作", "content": "一声开鼓辟金扉，三十仙材上翠微。葛水雾中龙乍变，缑山烟外鹤初飞。邹阳暖艳催花发，太皞春光簇马归。回首便辞尘土世，彩云新换六铢衣。", "dynasty": "唐代", "author": "韦庄", "instruct": "七言律诗"}
{"title": "诋燕", "content": "金屋人娇奈燕何，暮帘好卷放来过。今年已见燕无数，何况明年燕更多。", "dynasty": "宋代", "author": "王令", "instruct": "七言绝句"}
{"title": "新亭", "content": "诸君收泪已无言，烟外中原草色昏。老子归来坐廊庙，短辕车上欲消魂。", "dynasty": "宋代", "author": "周文璞", "instruct": "七言绝句"}
{"title": "秋望", "content": "赤日黄尘叹倦游，长谣曾赋四宜休。酸风小雨层梯外，半是愁痕半是秋。", "dynasty": "宋代", "author": "周密", "instruct": "七言绝句"}
{"title": "戏和徐七见寄卧闻邻槽酒声之作", "content": "春泻邻槽入夜闻，远疑泉响隔松云。题诗为问醒眠客，几滴还能醉得君？", "dynasty": "明代", "author": "高启", "instruct": "七言绝句"}
{"title": "春菊", "content": "莫论园蔬口目卑，花开不减菊幽奇。灿然金色仍堪采，春老恰如秋老时。", "dynasty": "宋代", "author": "史铸", "instruct": "七言绝句"}
{"title": "清明", "content": "每年每遇清明节，把酒寻花特地忙。今日江头衰病起，神前新火一炉香。", "dynasty": "宋代", "author": "孙永", "instruct": "七言绝句"}
{"title": "霜柳", "content": "十分冬暖学春华，嫋嫋垂杨映日斜。一色淡黄霜染就，看来祗欠带棲鸦。", "dynasty": "宋代", "author": "史弥宁", "instruct": "七言绝句"}
{"title": "乡人或病予诗多道蜀中遨乐之盛适春日游镜湖", "content": "嫩日轻云淡沱天，扑灯过後卖花前。便从水阁杭湖去，卷起朱帘上画船。", "dynasty": "宋代", "author": "陆游", "instruct": "七言绝句"}
{"title": "寄台州孙从事百篇（登第初授华亭尉）", "content": "圣世科名酬志业，仙州秀色助神机。梅真入仕提雄笔，阮瑀从军著彩衣。昼寝不知山雪积，春游应趁夜潮归。相思莫讶音书晚，鸟去犹须叠日飞。", "dynasty": "唐代", "author": "方干", "instruct": "七言律诗"}
{"title": "淮南丞相坐赠歌者虞姹", "content": "绮筵无处避梁尘，虞姹清歌日日新。来值渚亭花欲尽，一声留得满城春。", "dynasty": "唐代", "author": "赵嘏", "instruct": "七言绝句"}
{"title": "姑苏杂咏 吴钩行", "content": "吴钩若霜雪，吴人重游侠。尊前含笑看，上有仇家血。", "dynasty": "明代", "author": "高启", "instruct": "五言绝句"}
{"title": "再赠小范歌玉簪", "content": "欲解绨袍换绿衫，梅花明月夜毵毵。不因赵氏连城在，那得尊前听玉簪。", "dynasty": "明代", "author": "胡应麟", "instruct": "七言绝句"}
{"title": "春事", "content": "春事动勾芒，閒行嗅嫩芳。人无前日兴，花有旧时香。", "dynasty": "宋代", "author": "姜特立", "instruct": "五言绝句"}
{"title": "惜春", "content": "燕归巢后即离群，吟倚东风恨日曛。一别一年方见我，游来游去不禁君。莺花御苑看将尽，丝竹侯家亦少闻。独坐南楼正惆怅，柳塘花絮更纷纷。", "dynasty": "唐代", "author": "罗邺", "instruct": "七言律诗"}
{"title": "第一百九十六", "content": "客从何乡来，挟矢身汉月。杀身傍权要，门户有旌节。", "dynasty": "宋代", "author": "文天祥", "instruct": "五言绝句"}
{"title": "二色梅", "content": "缀雪融酥各自芳，两般颜色一般香。瑶池会罢朝元客，缟素仙棠问道装。", "dynasty": "宋代", "author": "朱淑真", "instruct": "七言绝句"}
{"title": "田家", "content": "田家喜雨足，邻老相招携。泉溢沟塍坏，麦高桑柘低。呼儿催放犊，宿客待烹鸡。搔首蓬门下，如将轩冕齐。", "dynasty": "唐代", "author": "司空曙", "instruct": "五言律诗"}
{"title": "寓题", "content": "纷纷墨敕除官日，处处红旗打贼时。竿底得璜犹未用，梦中吞鸟拟何为。损生莫若攀丹桂，免俗无过咏紫芝。两岸芦花一江水，依前且把钓鱼丝。", "dynasty": "唐代", "author": "黄滔", "instruct": "七言律诗"}
{"title": "祷雨作", "content": "两閒洒落无尘著，著象森罗触处逢。此意要令儿辈觉，擎天一柱爱中峰。", "dynasty": "宋代", "author": "高定子", "instruct": "七言绝句"}
{"title": "渔父", "content": "波平如砥小舟轻。托得纶竿寄此身。忘世恋，乐平生。不识公侯有姓名。", "dynasty": "元代", "author": "吴瓘", "instruct": "七言绝句"}
{"title": "山居", "content": "隐几支颐枕曲肱，丹田养气石田耕。红旗黄纸非吾事，白石清泉了一生。", "dynasty": "宋代", "author": "周密", "instruct": "七言绝句"}
{"title": "奉和荥阳公离筵作", "content": "南郡生徒辞绛帐，东山妓乐拥油旌。钧天排比箫韶待，犹顾人间有别情。", "dynasty": "唐代", "author": "元稹", "instruct": "七言绝句"}
{"title": "梁雅乐歌 諴雅 三", "content": "我有明德。馨非稷黍。牲玉孔备。嘉荐惟旅。金悬宿设。和乐具举。礼达幽明。敬行尊俎。钟鼓云送。遐福是与。", "dynasty": "南北朝", "author": "沈约", "instruct": "五言律诗"}
{"title": "二月五日花下作", "content": "二月五日花如雪，五十二人头似霜。闻有酒时须笑乐，不关身事莫思量。羲和趁日沉西海，鬼伯驱人葬北邙。只有且来花下醉，从人笑道老颠狂。", "dynasty": "唐代", "author": "白居易", "instruct": "七言律诗"}
{"title": "第一百七十七", "content": "男儿生世间，居然成濩落。鸾凤有铩翮，虹霓就撑握。", "dynasty": "宋代", "author": "文天祥", "instruct": "五言绝句"}
{"title": "夕阳", "content": "渡口和帆落，城边带角收。如何茂陵客，江上倚危楼。", "dynasty": "唐代", "author": "陆龟蒙", "instruct": "五言绝句"}
{"title": "岳帅降笔命作画屏四景诗 其二 钟吕二仙", "content": "葫芦有药剑通灵，南北东西物外身。相对不知谈底事，到头半语不传人。", "dynasty": "宋代", "author": "何梦桂", "instruct": "七言绝句"}
{"title": "羲仲以吴之柳枝词答为赋诗", "content": "吴中《柳枝》伤春瘦，湖中《竹枝》湘水愁。说与钱塘苏小小，《柳枝》愁是《竹枝》愁？", "dynasty": "元代", "author": "杨维桢", "instruct": "七言绝句"}
{"title": "新晴", "content": "雨叶玲珑晓日明，经旬风雨得初晴。欹眠歇尽人间念，时听幽禽一两声。", "dynasty": "宋代", "author": "陆游", "instruct": "七言绝句"}
{"title": "杂诗", "content": "双燕初命子，五桃新作花。王昌是东舍，宋玉次西家。小小能织绮，时时出浣纱。亲劳使君问，南陌驻香车。", "dynasty": "唐代", "author": "王维", "instruct": "五言律诗"}
{"title": "睹丞相曾公为桂帅时经过留题", "content": "龙岩重到腊残天，欲访丹成行满仙。因睹曾公题刻妙，气腾忠谊拂云烟。", "dynasty": "宋代", "author": "黄朝散", "instruct": "七言绝句"}
{"title": "将发", "content": "东床卷席罢，濩落将行去。秋白遥遥空，日满门前路。", "dynasty": "唐代", "author": "李贺", "instruct": "五言绝句"}
{"title": "夜听声诗", "content": "辞乡不觉远。欢寡忧自繁。何用慰秋望。清烛视夜翻。", "dynasty": "南北朝", "author": "鲍照", "instruct": "五言绝句"}
{"title": "杂感", "content": "老境睡多行立少，浮生会少别离多。安得此身重壮健，一杯朋旧共高歌？", "dynasty": "宋代", "author": "陆游", "instruct": "七言绝句"}
{"title": "端约遗墨梅以诗谢之", "content": "先生出语已惊人，戏作梅花又逼真。眼底江山诗有助，胸中丘壑画精神。", "dynasty": "宋代", "author": "蔡戡", "instruct": "七言绝句"}
{"title": "除夜", "content": "春入荷葭坞亦奇，坞名不枉与天知。绿章并按閒池沼，岂但乌台要勘诗。", "dynasty": "宋代", "author": "方岳", "instruct": "七言绝句"}
{"title": "柳絮", "content": "惯恼东风不定家，高楼长陌奈无涯。一春情绪空撩乱，不是天生稳重花。", "dynasty": "宋代", "author": "韩琦", "instruct": "七言绝句"}
{"title": "社日", "content": "燕子今年掯社来，翠瓶犹有去年梅。丁宁莫管杏花俗，付与春风一道开。", "dynasty": "宋代", "author": "方岳", "instruct": "七言绝句"}
{"title": "送萧二", "content": "拟向田间老此身，寒郊怨别甚於春。又闻故里朋游尽，到日知逢何处人。", "dynasty": "唐代", "author": "戴叔伦", "instruct": "七言绝句"}
{"title": "牡丹", "content": "艳多烟重欲开难，红蕊当心一抹檀。公子醉归灯下见，美人朝插镜中看。当庭始觉春风贵，带雨方知国色寒。日晚更将何所似，太真无力凭阑干。", "dynasty": "唐代", "author": "罗隐", "instruct": "七言律诗"}
{"title": "野花", "content": "野花无数不知名，白白红红俱赋情。纵使不蒙姚魏赏，雨开风落亦何争。", "dynasty": "宋代", "author": "赵蕃", "instruct": "七言绝句"}
{"title": "乱后山中作", "content": "自从天下乱，日晚别庭闱。兄弟团圞乐，羁孤远近归。文章甘世薄，耕种喜山肥。直待中兴后，方应出隐扉。", "dynasty": "唐代", "author": "杜荀鹤", "instruct": "五言律诗"}
{"title": "春思", "content": "岂君心的的，嗟我泪涓涓。绵羽啼来久，锦鳞书未传。兽垆凝冷焰，罗幕蔽晴烟。自是求佳梦，何须讶昼眠。", "dynasty": "唐代", "author": "杜牧", "instruct": "五言律诗"}
{"title": "梦断", "content": "斜月疏棂淡欲无，朔风吹梦入南湖。不知天地缘何事，惯向津门啼夜乌。", "dynasty": "清代", "author": "徐世佐", "instruct": "七言绝句"}
{"title": "江边", "content": "终日劳车马，江边款行扉。残花春浪阔，小酒故人稀。戍鼓客帆远，津云夕照微。何由兄与弟，俱及暮春归。", "dynasty": "唐代", "author": "赵嘏", "instruct": "五言律诗"}
{"title": "哭李暹（一作赵嘏诗）", "content": "驱马街中哭送君，灵车碾雪隔城闻。唯有山僧与樵客，共舁孤榇入幽坟。", "dynasty": "唐代", "author": "于鹄", "instruct": "七言绝句"}
{"title": "笋", "content": "绿玉修修冷罩烟，一溪春雨洗婵娟。不知徐福归何处，丱女童男泣海田。", "dynasty": "宋代", "author": "王禹偁", "instruct": "七言绝句"}
{"title": "虚名", "content": "身外虚名莫妄求，强关事事判悠悠。试看云将三年役，止博鸿蒙一掉头。", "dynasty": "宋代", "author": "宋祁", "instruct": "七言绝句"}
{"title": "春晚", "content": "花瘦烟羸可奈何，不关渠事鸟声和。无人扫地惊残梦，分付轻红上碧莎。", "dynasty": "宋代", "author": "李怤", "instruct": "七言绝句"}
{"title": "格斋", "content": "一物具一理，皆有极则处。索焉而不精，於德何所据。", "dynasty": "宋代", "author": "李壁", "instruct": "五言绝句"}
{"title": "一壶歌", "content": "悠悠日月没根株，常在人间醉一壶。倾倒欲空还潋灩，不曾教化不曾沽。", "dynasty": "宋代", "author": "陆游", "instruct": "七言绝句"}
{"title": "四花", "content": "素馨间末利，木犀和玉簪。医来都屏去，头眩怕香侵。", "dynasty": "宋代", "author": "范成大", "instruct": "五言绝句"}
{"title": "下山歌", "content": "下嵩山兮多所思，携佳人兮步迟迟。松间明月长如此，君再游兮复何时。", "dynasty": "唐代", "author": "宋之问", "instruct": "七言绝句"}
{"title": "次韵张提刑送行六绝", "content": "太白尝嗟蜀道囏，少陵欲铲剑门山。何如推起蓬窗看，万里江天碧鸟还。", "dynasty": "宋代", "author": "洪咨夔", "instruct": "七言绝句"}
{"title": "白燕", "content": "春风晓梦寒无侣，红绿分明何处所。斜过香径少人知，坐爱梨花藏暗语。", "dynasty": "明代", "author": "张乔", "instruct": "七言绝句"}
{"title": "以坡公君如大江日千里我如此水千山底为韵作", "content": "崎岖千万山，踏破青鞋底。何似引章泉，同耕老兄弟。", "dynasty": "宋代", "author": "赵蕃", "instruct": "五言绝句"}
{"title": "豪家", "content": "石甃通渠引御波，绿槐阴里五侯家。地衣镇角香狮子，帘额侵钩绣避邪。按彻清歌天未晓，饮回深院漏犹赊。四邻池馆吞将尽，尚自堆金为买花。", "dynasty": "唐代", "author": "秦韬玉", "instruct": "七言律诗"}
{"title": "咏灯", "content": "分影由来恨不同，绿窗孤馆两何穷。荧煌短焰长疑暗，零落残花旋委空。几处隔帘愁夜雨，谁家当户怯秋风。莫言明灭无多事，曾比人生一世中。", "dynasty": "唐代", "author": "徐夤", "instruct": "七言律诗"}
{"title": "夏初湖村杂题", "content": "嫩日轻风夏未深，曲廊倚杖得闲吟。地偏草茂无人迹，一对茭鸡下绿阴。", "dynasty": "宋代", "author": "陆游", "instruct": "七言绝句"}
{"title": "立春", "content": "彩胜飘春上鬓蓬，倚栏一笑问东风。青青柳眼梅花面，才染阳和便不同。", "dynasty": "宋代", "author": "施枢", "instruct": "七言绝句"}
{"title": "闲题", "content": "男儿所在即为家，百镒黄金一朵花。借问春风何处好，绿杨深巷马头斜。", "dynasty": "唐代", "author": "杜牧", "instruct": "七言绝句"}
{"title": "送别", "content": "溪边杨柳色参差，攀折年年赠别离。一片风帆望已极，三湘烟水返何时。多缘去棹将愁远，犹倚危亭欲下迟。莫殢酒杯闲过日，碧云深处是佳期。", "dynasty": "唐代", "author": "杜牧", "instruct": "七言律诗"}
{"title": "雨竹", "content": "倚石添新笋，争妍个个添。佳人听春雨，笑隔水晶帘。", "dynasty": "元代", "author": "杨维桢", "instruct": "五言绝句"}
{"title": "醉著", "content": "万里清江万里天，一村桑柘一村烟。渔翁醉著无人唤，过午醒来雪满船。", "dynasty": "唐代", "author": "韩偓", "instruct": "七言绝句"}
{"title": "寄贾岛（一作张籍赠项斯诗）", "content": "尽日吟诗坐忍饥，万人中觅似君稀。僮眠冷榻朝犹卧。驴放秋田夜不归。傍暖旋收红落叶，觉寒犹著旧生衣。曲江池畔时时到，为爱鸬鹚雨后飞。", "dynasty": "唐代", "author": "王建", "instruct": "七言律诗"}
{"title": "故宫", "content": "琼台玉馆照青红，梦断思陵桧柏风。三十二门金锁合，年年春到扫梧桐。", "dynasty": "宋代", "author": "陈允平", "instruct": "七言绝句"}
{"title": "渔扉", "content": "湖上千峰翠作围，正应佳处著渔扉。迂疏自计难谋食，老病谁令未拂衣？万里沧波鸥乍没，千年华表鹤重归。一盂粟饭吾何恨，自古高人有采薇。", "dynasty": "宋代", "author": "陆游", "instruct": "七言律诗"}
{"title": "新烟", "content": "覆堤初冉冉，渡水尚迟迟。一树梨花色，犹能似旧时。", "dynasty": "明代", "author": "袁凯", "instruct": "五言绝句"}
{"title": "寒松诗", "content": "梢耸振寒声，青葱标暮色。疏叶望岭齐，乔干凌云直。", "dynasty": "南北朝", "author": "沈约", "instruct": "五言绝句"}
{"title": "踯躅", "content": "枫林翠壁楚江边，踯躅千层不忍看。开卷例知归路近，剑南樵叟为施丹。", "dynasty": "宋代", "author": "苏轼", "instruct": "七言绝句"}
{"title": "山行二绝", "content": "路回浓绿屡低盖，风定落红时点衣。行李驰驱无暇日，客情乡思两依依。", "dynasty": "宋代", "author": "王炎", "instruct": "七言绝句"}
{"title": "折柳", "content": "阳关一曲灞桥春，垂绿阴中别恨新。漫折青丝千万缕，多应绊不住行人。", "dynasty": "宋代", "author": "黄庚", "instruct": "七言绝句"}
{"title": "峡州", "content": "醉翁昔日经行处，遐想英风万古愁。芳草斜阳浑似旧，茫茫江水自空流。", "dynasty": "宋代", "author": "汪德输", "instruct": "七言绝句"}
{"title": "已亥杂诗 37", "content": "三十年华四牡腓，每谈宦辙壮怀飞。樽前第一倾心听，兕甲楼船海外归。", "dynasty": "清代", "author": "龚自珍", "instruct": "七言绝句"}
{"title": "野夕答孙郎折诗", "content": "山中气色满。墟上生烟露。杳杳星出云。啾啾雀隐树。虚馆无宾客。幽居乏欢趣。思君意不穷。长如流水注。", "dynasty": "南北朝", "author": "何逊", "instruct": "五言律诗"}
{"title": "在伯教授为考试之行不知其地漫成五诗送之", "content": "已孤万古中秋月，为约黄花九日杯。但得交情常旧雨，不辞尊酒理新醅。", "dynasty": "宋代", "author": "赵蕃", "instruct": "七言绝句"}
{"title": "冬日读白集爱其贫坚志士节病长高人情之句作", "content": "君子亦有慕，不慕要路津；君子亦有耻，不耻贱与贫。风俗未唐虞，诗书非一秦。展转不能瞑，卧听鸡唱晨。", "dynasty": "宋代", "author": "陆游", "instruct": "五言律诗"}
{"title": "绝句", "content": "湖海风尘入鬓毛，归来灯火对儿曹。道人不是封侯骨，错把黄金铸宝刀。", "dynasty": "明代", "author": "钱子正", "instruct": "七言绝句"}
{"title": "相和歌辞。宫怨", "content": "露湿晴花宫殿香，月明歌吹在昭阳。似将海水添宫漏，共滴长门一夜长。", "dynasty": "唐代", "author": "李益", "instruct": "七言绝句"}
{"title": "蝉", "content": "风露枯肠里，宫商两翼头。壮号森木晚，清啸茂林秋。", "dynasty": "宋代", "author": "陆九渊", "instruct": "五言绝句"}
{"title": "古剑歌", "content": "古人手中铸神物，百炼百淬始提出。今人不要强硎磨，莲锷星文未曾没。一弹一抚闻铮铮，老龙影夺秋灯明。何时得遇英雄主，用尔平治天下去。", "dynasty": "唐代", "author": "齐己", "instruct": "七言律诗"}
{"title": "即事", "content": "谷暗随呼应，禽春不速来。幽居逢令序，跬步且徘徊。", "dynasty": "宋代", "author": "王致", "instruct": "五言绝句"}
{"title": "咏云", "content": "霭霭纷纷不可穷，戛笙歌处尽随龙。来依银汉一千里，归傍巫山十二峰。呈瑞每闻开丽色，避风仍见挂乔松。怜君翠染双蝉鬓，镜里朝朝近玉容。", "dynasty": "唐代", "author": "姚合", "instruct": "七言律诗"}
{"title": "落日同何仪曹煦诗", "content": "参差复殿影。氛氲绮罗杂。独入天渊池。芰荷摇复合。远听雀声聚。回望树阴沓。一赏桂尊前。宁伤蓬鬓飒。", "dynasty": "南北朝", "author": "谢朓", "instruct": "五言律诗"}
{"title": "雪", "content": "六年守郡在天涯，冬暖无因见雪华。今日复看千里白，强怜寒色作诗夸。", "dynasty": "宋代", "author": "蔡襄", "instruct": "七言绝句"}
{"title": "偶题", "content": "浮云散尽月孤明，月裹仙人影更清。忆昔相逢不相识，如今同坐复同行。", "dynasty": "宋代", "author": "汪莘", "instruct": "七言绝句"}
{"title": "早春", "content": "雨过花梢些子湿，晓来窗下霎时寒。江乡此际春犹靳，长是疏梅带雪看。", "dynasty": "宋代", "author": "郑刚中", "instruct": "七言绝句"}
{"title": "小池", "content": "细溜沙渠逗曲池，碧浔馀润渍蚌衣。风休浪静如圆鉴，时有文禽照影飞。", "dynasty": "宋代", "author": "宋祁", "instruct": "七言绝句"}
{"title": "月下作", "content": "良夜如清昼，幽人在小庭。满空垂列宿，那个是文星。世界归谁是，心魂向自宁。何当见尧舜，重为造生灵。", "dynasty": "唐代", "author": "齐己", "instruct": "五言律诗"}
{"title": "秋思", "content": "三三两两戏鱼行，香饵才投去若惊。寄与扁舟五湖客，只当远引过平生。", "dynasty": "宋代", "author": "陆游", "instruct": "七言绝句"}
{"title": "柳", "content": "一笼金线拂弯桥，几被儿童损细腰。无奈灵和标格在，春来依旧褭长条。", "dynasty": "唐代", "author": "韩偓", "instruct": "七言绝句"}
{"title": "村乐", "content": "刈尽稻云荞再雪，捣空粒玉粟仍金。已偿一饱知无欠，围坐青灯语夜深。", "dynasty": "宋代", "author": "黄敏求", "instruct": "七言绝句"}
{"title": "观渡江诸人诗", "content": "中朝文有汉唐风，南渡诗人尚数公。正使词源有深浅，病懹羁思亦相同。", "dynasty": "宋代", "author": "陆游", "instruct": "七言绝句"}
{"title": "望思台作", "content": "浸润成宫蛊，苍黄弄父兵。人情疑始变，天性感还生。宇县犹能洽，闺门讵不平。空令千载后，凄怆望思名。", "dynasty": "唐代", "author": "吕温", "instruct": "五言律诗"}
{"title": "杨柳", "content": "相尚津涯临画舫，栽从亭馆近华筵，别离自是无聊赖，于甚垂杨有纠牵。", "dynasty": "宋代", "author": "陈景沂", "instruct": "七言绝句"}
{"title": "柏乡", "content": "贯生名压汉公卿，自古逢雠不反兵。仇虏滔天无敢动，柏乡空溷迫人名。", "dynasty": "宋代", "author": "范成大", "instruct": "七言绝句"}
{"title": "招山乃诗人刘叔拟故居朱清之得其地清之赴南", "content": "有钱可买沧浪景，无术能还梦幻身。一段江山寄愁绝，百年不见两诗人。", "dynasty": "宋代", "author": "戴复古", "instruct": "七言绝句"}
{"title": "武关西逢配流吐番（谪潮州时途中作）", "content": "嗟尔戎人莫惨然，湖南地近保生全。我今罪重无归望，直去长安路八千。", "dynasty": "唐代", "author": "韩愈", "instruct": "七言绝句"}
{"title": "闺思", "content": "帘底临鸾惜岁华，鬓云慵掠宝钗斜。落梅香断无消息，一树春风属杏花。", "dynasty": "宋代", "author": "施枢", "instruct": "七言绝句"}
{"title": "药市", "content": "蜀乡人是大医王，一道长街尽药香。天下苍生正狼狈，愿分良剂救膏肓。", "dynasty": "宋代", "author": "汪元量", "instruct": "七言绝句"}
{"title": "驼车行", "content": "驼顶丁当响巨铃，万车轧轧一齐鸣。当年不离沙陀地，辗断金原鼓笛声。", "dynasty": "元代", "author": "刘秉忠", "instruct": "七言绝句"}
{"title": "河湟", "content": "河湟何计绝烽烟，免使征人更戍边。尽放农桑无一事，遣教知有太平年。", "dynasty": "唐代", "author": "罗邺", "instruct": "七言绝句"}
{"title": "消湖", "content": "野草闲花洞口春，碧潭如鉴净无尘。江山好景携不得，漾入酒杯和月吞。", "dynasty": "宋代", "author": "虞似良", "instruct": "七言绝句"}
{"title": "陈宫", "content": "春风叁阁绣参差，狎客争陈璧月词。几度醉浓娇不起，景阳楼上晓钟时。", "dynasty": "明代", "author": "高启", "instruct": "七言绝句"}
{"title": "塞上", "content": "受降城必破，回落陇头移。蕃道北海北，谋生今始知。", "dynasty": "唐代", "author": "周朴", "instruct": "五言绝句"}
{"title": "七夕", "content": "斜軃香云倚翠屏，纱衣先觉露会零。谁云天上无离合，看取牵牛织女星。", "dynasty": "宋代", "author": "贾云华", "instruct": "七言绝句"}
{"title": "雪中忽起从戎之兴戏作", "content": "狐裘卧载锦驼车，酒醒冰髭结乱珠；三尺马鞭装白玉，雪中画字草军书。", "dynasty": "宋代", "author": "陆游", "instruct": "七言绝句"}
{"title": "闻筝歌", "content": "凄凄切切断肠声，指滑音柔万种情。花影深沈遮不住，度帏穿幕又残更。", "dynasty": "唐代", "author": "殷尧藩", "instruct": "七言绝句"}
{"title": "山行", "content": "缘崖曲曲羊肠路，傍水疏疏麂眼篱。举起短鞭成一笑，吾诗正是策勋时。", "dynasty": "宋代", "author": "陆游", "instruct": "七言绝句"}
{"title": "鸿沟", "content": "相持未定各为君，秦政山河此地分。力尽乌江千载后，古沟芳草起寒云。", "dynasty": "唐代", "author": "许浑", "instruct": "七言绝句"}
{"title": "子夜变歌", "content": "长干月烂漫，是郎初变时。莫谓无情黠，耐作有情痴。", "dynasty": "明代", "author": "王世贞", "instruct": "五言绝句"}
{"title": "夏日游目聊作", "content": "暂屏嚣尘累，言寻物外情。致逸心逾默，神幽体自轻。浦夏荷香满，田秋麦气清。讵假沧浪上，将濯楚臣缨。", "dynasty": "唐代", "author": "骆宾王", "instruct": "五言律诗"}
{"title": "三月", "content": "背阴花木锦成丛，幽谷莺啼上苑中。李白桃红杨柳绿，天涯无处不春风。", "dynasty": "元代", "author": "刘秉忠", "instruct": "七言绝句"}
{"title": "种柳", "content": "短研深煨倒插宜，明年便有绿垂垂。只因因造化容易，不见岁寒冰雪时。", "dynasty": "宋代", "author": "宋自逊", "instruct": "七言绝句"}
{"title": "七夕", "content": "月帐星房次第开，两情惟恐曙光催。时人不用穿针待，没得心情送巧来。", "dynasty": "唐代", "author": "罗隐", "instruct": "七言绝句"}
{"title": "病中", "content": "折铛破釜底堪修，纵使修成已不侔。谁与吾身自珍重，暮年药笼漫劳收。", "dynasty": "宋代", "author": "方岳", "instruct": "七言绝句"}
{"title": "归舟江行望燕子矶作", "content": "石势浑如掠水飞，渔罾绝壁挂清晖。俯江亭上何人坐？看我扁舟望翠微。", "dynasty": "清代", "author": "厉鹗", "instruct": "七言绝句"}
{"title": "香山", "content": "抖擞轩裳一哄尘，任教空翠滴乌巾。老身已到篮舆上，处处青山是故人。", "dynasty": "宋代", "author": "范成大", "instruct": "七言绝句"}
{"title": "买马", "content": "世求骏马事驱驰，我买人间钝马骑。不是爱他行路稳，好山多处要寻诗。", "dynasty": "宋代", "author": "宋自逊", "instruct": "七言绝句"}
{"title": "十八日潮", "content": "一年壮观尽今朝，水伯何知故晚潮。海浪肯随山俯仰，风帆长共客飘摇。", "dynasty": "宋代", "author": "陈师道", "instruct": "七言绝句"}
{"title": "十月菊", "content": "一段风流玉琢成，开从霜后越精神。休嫌茉莉非吾配，曾见张良似妇人。", "dynasty": "宋代", "author": "潘牥", "instruct": "七言绝句"}
{"title": "春昼", "content": "悠悠乱片花空舞，冉冉轻丝晴昼长。楼下怯寒香袖薄，破愁春酌浊醪香。", "dynasty": "宋代", "author": "陈子高", "instruct": "七言绝句"}
{"title": "自哂", "content": "世事悠悠酒几杯，晴苍把镜独徘徊。西风吹老梧桐树，仍送新霜两鬓来。", "dynasty": "宋代", "author": "陈普", "instruct": "七言绝句"}
{"title": "招隐", "content": "立意忘机机已生，可能朝市污高情。时人未会严陵志，不钓鲈鱼只钓名。", "dynasty": "唐代", "author": "韩偓", "instruct": "七言绝句"}
{"title": "殊不恶斋秋晚闲吟五绝", "content": "市声汹汹鼓催阵，日影駸駸潮涨痕。消磨意气默数息，把翫光阴牢闲门。", "dynasty": "宋代", "author": "范成大", "instruct": "七言绝句"}
{"title": "踪迹", "content": "东乌西兔似车轮，劫火桑田不复论。唯有风光与踪迹，思量长是暗销魂。", "dynasty": "唐代", "author": "韩偓", "instruct": "七言绝句"}
{"title": "夏夕", "content": "雷火烧青林，海风吹欲暮。溪云不得来，雨声隔烟树。", "dynasty": "清代", "author": "华岩", "instruct": "五言绝句"}
{"title": "将母", "content": "将母邗沟上，留家白紵阴。月明闻杜宇，南北总关心。", "dynasty": "宋代", "author": "王安石", "instruct": "五言绝句"}
{"title": "泰山吟", "content": "岱宗秀维岳。崔崒刺云天。岝崿既崄巘。触石辄芊绵登封瘗崇坛。降禅藏肃然。石闾何晻蔼。明堂秘灵篇。", "dynasty": "南北朝", "author": "谢灵运", "instruct": "五言律诗"}
{"title": "留别故人（一作李颀诗）", "content": "此别不可道，此心当语谁。春风灞水上，饮马桃花时。误作好文士，只应游宦迟。留书下朝客，我有故山期。", "dynasty": "唐代", "author": "李端", "instruct": "五言律诗"}
{"title": "晚春", "content": "花开疑乍富，花落似初贫。万物不如酒，四时唯爱春。峨峨秦氏髻，皎皎洛川神。风月应相笑，年年醉病身。", "dynasty": "唐代", "author": "韦庄", "instruct": "五言律诗"}
{"title": "任老", "content": "不愁陌上春光尽，亦任庭前日影斜。面黑眼昏头雪白，老应无可更增加。", "dynasty": "唐代", "author": "白居易", "instruct": "七言绝句"}
{"title": "春游", "content": "园草浮青入杖藜，莫教孤负好花时。人生屈指头如雪，消得春风几首诗。", "dynasty": "元代", "author": "马臻", "instruct": "七言绝句"}
{"title": "咏灯", "content": "高在酒楼明锦幕，远随渔艇泊烟江。古来幽怨皆销骨，休向长门背雨窗。", "dynasty": "唐代", "author": "韩偓", "instruct": "七言绝句"}
{"title": "杂兴", "content": "赤米熟炊元自软，黄虀频倒不多酸。纵令酒负寻常债，也胜人求本分官。", "dynasty": "宋代", "author": "陆游", "instruct": "七言绝句"}
{"title": "楼居狂吟", "content": "楼间丹壁富藏书，误学相如卖子虚。何不买牛勤教子，邵平瓜地要人锄。", "dynasty": "宋代", "author": "吴龙翰", "instruct": "七言绝句"}
{"title": "秋夕", "content": "护霜云映月朦胧，乌鹊争飞井上桐。夜半酒醒人不觉，满池荷叶动秋风。", "dynasty": "唐代", "author": "窦巩", "instruct": "七言绝句"}
{"title": "清晓行散", "content": "清晓东园政好嬉，忽然伫立小迟迟。为逢咫尺青松上，无数群莺政乱啼。", "dynasty": "宋代", "author": "杨万里", "instruct": "七言绝句"}
{"title": "日出东南隅行", "content": "秦楼出佳丽，正值朝日光。陌头能驻马，花处复添香。", "dynasty": "唐代", "author": "李白", "instruct": "五言绝句"}
{"title": "枕上", "content": "香冷灯昏梦自惊，清愁冉冉带余酲。夜长谁作幽人伴，惟是蛩声与月明。", "dynasty": "宋代", "author": "陆游", "instruct": "七言绝句"}
{"title": "松江", "content": "秋风索索连江起，暮过烟波十余里。长芦瘦竹映渔家，灯火渺茫寒照水。", "dynasty": "宋代", "author": "司马光", "instruct": "七言绝句"}
{"title": "大麦行", "content": "大麦干枯小麦黄，妇女行泣夫走藏。东至集壁西梁洋，问谁腰镰胡与羌。岂无蜀兵三千人，部领辛苦江山长。安得如鸟有羽翅，托身白云还故乡。", "dynasty": "唐代", "author": "杜甫", "instruct": "七言律诗"}
{"title": "梅", "content": "绵霜历雪忿开迟，风笛无情抵死吹。鼎实未成心尚苦，不甘桃李傍疏篱。", "dynasty": "宋代", "author": "李邴", "instruct": "七言绝句"}
{"title": "七夕", "content": "太守仙潢族，含情七夕多。扇风生玉漏，置水写银河。阁下陈书籍，闺中曝绮罗。遥思汉武帝，青鸟几时过。", "dynasty": "唐代", "author": "崔国辅", "instruct": "五言律诗"}
{"title": "题画", "content": "碧水丹山映杖藜，夕阳犹在小桥西。微吟不道惊溪鸟，飞入乱云深处啼。", "dynasty": "明代", "author": "沈周", "instruct": "七言绝句"}
{"title": "言怀", "content": "干时虽苦节，趋世且无机。及觉知音少，翻疑所业非。青云如不到，白首亦难归。所以沧江上，年年别钓矶。", "dynasty": "唐代", "author": "崔涂", "instruct": "五言律诗"}
{"title": "春寒", "content": "拨火垂帘夕，将暄向冷天。闷斟壶酒暖，愁听雨声眠。处世心悠尔，干时思索然。春光看已半，明日又藏烟。", "dynasty": "唐代", "author": "李群玉", "instruct": "五言律诗"}
{"title": "太夫人以无咎生日置酒留余，夜归，书小诗贺上", "content": "寿樽馀沥到朋簪，要与郎君语夜深。敢问阿婆开后阁，井中车辖任浮沉。", "dynasty": "宋代", "author": "苏轼", "instruct": "七言绝句"}
{"title": "秋思", "content": "村南村北鹁鸪鸣，小雨霏霏又作晴。拂枕欹眠不成梦，却拖藤杖出门行。", "dynasty": "宋代", "author": "陆游", "instruct": "七言绝句"}
{"title": "吴门 六", "content": "水驿山城尽可哀，梦中衰草凤凰台。春色总怜歌舞地，万花缭乱为谁开？", "dynasty": "近代", "author": "苏曼殊", "instruct": "七言绝句"}
{"title": "吾道", "content": "吾道成微哂，时情付绝言。凤兮衰已尽，犬也吠何繁。轻重忧衡曲，妍媸虑镜昏。方忻耳目净，谁到翟公门。", "dynasty": "唐代", "author": "李群玉", "instruct": "五言律诗"}
{"title": "冶春", "content": "今有东风太狡狯，弄晴作雨遣春来。江梅一夜落红雪，便有夭桃无数开。", "dynasty": "清代", "author": "王士祯", "instruct": "七言绝句"}
{"title": "汉川山行，呈成少尹", "content": "西蜀方携手，南宫忆比肩。平生犹不浅，羁旅转相怜。山店云迎客，江村犬吠船。秋来取一醉，须待月光眠。", "dynasty": "唐代", "author": "岑参", "instruct": "五言律诗"}
{"title": "云安", "content": "滩恶黄牛吼，城孤白帝秋。水寒巴字急，歌迥竹枝愁。树暗荆王馆，云昏蜀客舟。瑶姬不可见，行雨在高丘。", "dynasty": "唐代", "author": "李群玉", "instruct": "五言律诗"}
{"title": "咏扇", "content": "为发凉飙满玉堂，每亲襟袖便难忘。霜浓雪暗知何在，道契时来忽自扬。曾伴一樽临小槛，几遮残日过回廊。汉宫如有秋风起，谁信班姬泪数行。", "dynasty": "唐代", "author": "徐夤", "instruct": "七言律诗"}
{"title": "闻蝉", "content": "绿槐阴里一声新，雾薄风轻力未匀。莫道闻时总惆怅，有愁人有不愁人。", "dynasty": "唐代", "author": "来鹄", "instruct": "七言绝句"}
{"title": "独坐", "content": "白发怀闽峤，丹心恋蓟门。官闲胜道院，宅远类荒村。二月霜花薄，群山雨气昏。东菑春事及，好向野人论。", "dynasty": "唐代", "author": "戴叔伦", "instruct": "五言律诗"}
{"title": "重阳日有作", "content": "一为重阳上古台，乱时谁见菊花开。偷撏白发真堪笑，牢锁黄金实可哀。是个少年皆老去，争知荒冢不荣来。大家拍手高声唱，日未沈山且莫回。", "dynasty": "唐代", "author": "杜荀鹤", "instruct": "七言律诗"}
{"title": "柳", "content": "江南江北雪初消，漠漠轻黄惹嫩条。灞岸已攀行客手，楚宫先骋舞姬腰。清明带雨临官道，晚日含风拂野桥。如线如丝正牵恨，王孙归路一何遥。", "dynasty": "唐代", "author": "李商隐", "instruct": "七言律诗"}
{"title": "不睡", "content": "永夜不欲睡，虚堂闭复开。却离灯影去，待得月光来。落叶逢巢住，飞萤值我回。天明拂经案，一炷白檀灰。", "dynasty": "唐代", "author": "齐己", "instruct": "五言律诗"}
{"title": "落叶", "content": "早秋惊落叶，飘零似客心。翻飞未肯下，犹言惜故林。", "dynasty": "唐代", "author": "孔绍安", "instruct": "五言绝句"}
{"title": "小圃醉中作", "content": "摇落园林探借春，耄期诗酒肯输人？狂时湖海犹嫌迮，达处羲农亦未淳。木叶敝身如盛服，藜羹加糁即常珍。巢由尚隐唐虞代，漫道桃源是避秦。", "dynasty": "宋代", "author": "陆游", "instruct": "七言律诗"}
{"title": "侯司空宅咏妓诗", "content": "佳人遍绮席。妙曲动鹍弦。楼似阳台上。池如洛水边。莺啼歌扇后。花落舞衫前。翠柳将斜日。俱照晚妆鲜。", "dynasty": "南北朝", "author": "阴铿", "instruct": "五言律诗"}
{"title": "和骆华分水岭诗", "content": "照人风骨清如玉，振祖家声远若雷。想对旅窗贪读易，不知门外使车来。", "dynasty": "宋代", "author": "林致诚", "instruct": "七言绝句"}
{"title": "崇山图七贤诗", "content": "短壑长松经始余，次山无往不从吾。便应扫尽陈踪迹，摹作三溪少隐图。", "dynasty": "宋代", "author": "张嵲", "instruct": "七言绝句"}
{"title": "素梅 二十", "content": "疏篱潇洒绿烟寒，老树鳞皴艾叶攒。昨夜天空明月白，一枝疏影隔窗看。", "dynasty": "元代", "author": "王冕", "instruct": "七言绝句"}
{"title": "白髭", "content": "检校精神日向衰，羲和促辔过如飞。白髭可是长无赖，换我红颜不放归。", "dynasty": "宋代", "author": "姜特立", "instruct": "七言绝句"}
{"title": "送弟", "content": "去日家无担石储，汝须勤若事樵渔。古人尽向尘中远，白日耕田夜读书。", "dynasty": "唐代", "author": "卢肇", "instruct": "七言绝句"}
{"title": "寿客", "content": "东篱寂寞旧家乡，头白大生须又黄。岁岁相陪重九宴，主人传得引年方。", "dynasty": "宋代", "author": "史铸", "instruct": "七言绝句"}
{"title": "提壶", "content": "斗酒千金未易沽，声声何事劝提壶。山禽岂解知人意，不道思家饭也无。", "dynasty": "宋代", "author": "蔡戡", "instruct": "七言绝句"}
{"title": "横吹曲辞·出塞", "content": "黄砂直上白云间，一片孤城万仞山。羌笛何须怨杨柳，春光不度玉门关。", "dynasty": "唐代", "author": "王之涣", "instruct": "七言绝句"}
{"title": "和主司王起（一作和主司王仆射答华州周侍郎贺放榜作）", "content": "公心独立副天心，三辖春闱冠古今。兰署门生皆入室，莲峰太守别知音。同升翰苑时名重，遍历朝端主意深。新有受恩江海客，坐听朝夕继为霖。", "dynasty": "唐代", "author": "丁棱", "instruct": "七言律诗"}
{"title": "句", "content": "巴峡猿声催客泪，铜梁山翠入江楼。千峰鸟路含梅雨，五月蝉声送麦秋。", "dynasty": "唐代", "author": "李嘉祐", "instruct": "七言绝句"}
{"title": "暮春", "content": "卧病拥塞在峡中，潇湘洞庭虚映空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。", "dynasty": "唐代", "author": "杜甫", "instruct": "七言律诗"}
{"title": "梦中吟", "content": "树老何年寺，山深此夜钟。一僧眉拄地，教我学南宗。", "dynasty": "明代", "author": "石沆", "instruct": "五言绝句"}
{"title": "相士陈邦彦觅诗", "content": "眼力知君已绝伦，奉传一法更通神。看渠天爵高人爵，方是人间富贵人。", "dynasty": "宋代", "author": "张镃", "instruct": "七言绝句"}
{"title": "十一月三日过升仙桥作", "content": "桥边沙水绿蒲老，原上烟芜黄犊闲。老子真成兴不浅，凭鞍归梦遶家山。", "dynasty": "宋代", "author": "陆游", "instruct": "七言绝句"}
{"title": "后江行十绝", "content": "远村烟暝牛羊下，近岸波澄鸥鹭閒。一抹斜阳江似镜，天移小景向人间。", "dynasty": "宋代", "author": "岳珂", "instruct": "七言绝句"}
{"title": "秦坡", "content": "雨后秦坡水，势若天潢注。非风亦非雷，摇动山中树。", "dynasty": "明代", "author": "倪巨", "instruct": "五言绝句"}
{"title": "灵均", "content": "莫问灵均昔日游，江蓠春尽岸枫秋。至今此事何人雪，月照楚山湘水流。", "dynasty": "唐代", "author": "黄滔", "instruct": "七言绝句"}
{"title": "盆橘", "content": "懒向江头置木奴，瓦盆聊玩绿垂珠。何烦二老输赢决，始悟商山乐不殊。", "dynasty": "宋代", "author": "张镃", "instruct": "七言绝句"}
{"title": "观荷", "content": "莲有濂溪梅有逋，两家言句满江湖。自惟尚与梅花隔，曾识先生太极图。", "dynasty": "宋代", "author": "方岳", "instruct": "七言绝句"}
{"title": "冬柳", "content": "柳汀斜对野人窗，零落衰条傍晓江。正是霜风飘断处，寒鸥惊起一双双。", "dynasty": "唐代", "author": "陆龟蒙", "instruct": "七言绝句"}
{"title": "武陵龙兴观黄道士房问易因题", "content": "斋心问易太阳宫，八卦真形一气中。仙老言馀鹤飞去，玉清坛上雨濛濛。", "dynasty": "唐代", "author": "王昌龄", "instruct": "七言绝句"}
{"title": "九日黄", "content": "露丛花发例皆迟，异品敷金不诡随。应节及时真可爱，登高且把泛瑶卮。", "dynasty": "宋代", "author": "史铸", "instruct": "七言绝句"}
{"title": "榕树", "content": "直不为楹圜不轮，斧斤亦复赦渠薪。数株连碧真成菌，一胫空肥总是筋。", "dynasty": "宋代", "author": "杨万里", "instruct": "七言绝句"}
{"title": "鹦鹉", "content": "竟日语还默，中宵栖复惊。身囚缘彩翠，心苦为分明。暮起归巢思，春多忆侣声。谁能拆笼破，从放快飞鸣。", "dynasty": "唐代", "author": "白居易", "instruct": "五言律诗"}
{"title": "望远行 伏日喜雨，适当欧公生日", "content": "池馆幽深带薜萝。跳珠鸣玉晚凉多。湿来莺背一痕梭。润回凤尾几重罗。双玉管，两红螺。潇潇声里唱吴歌。庐陵生日胜东坡。为歌骤雨打新荷。", "dynasty": "清代", "author": "樊增祥", "instruct": "七言律诗"}
{"title": "游南阳白水登石激作", "content": "朝涉白水源，暂与人俗疏。岛屿佳境色，江天涵清虚。目送去海云，心闲游川鱼。长歌尽落日，乘月归田庐。", "dynasty": "唐代", "author": "李白", "instruct": "五言律诗"}
{"title": "边词", "content": "五原春色旧来迟，二月垂杨未挂丝。即今河畔冰开日，正是长安花落时。", "dynasty": "唐代", "author": "张敬忠", "instruct": "七言绝句"}
{"title": "二月二日", "content": "二月二日新雨晴，草芽菜甲一时生。轻衫细马春年少，十字津头一字行。", "dynasty": "唐代", "author": "白居易", "instruct": "七言绝句"}
{"title": "雪观", "content": "冷语可销暑，昔人曾咏之。我来登雪观，政值绿阴时。", "dynasty": "宋代", "author": "赵蕃", "instruct": "五言绝句"}
{"title": "久旱", "content": "晓云将雨午还收，晚日馀炎未似秋。岂独稻畦枯已久，兼忧井竭饮污流。", "dynasty": "宋代", "author": "吕陶", "instruct": "七言绝句"}
{"title": "元九以绿丝布白轻褣见寄制成衣服以诗报知", "content": "绿丝文布素轻褣，珍重京华手自封。贫友远劳君寄附，病妻亲为我裁缝。袴花白似秋去薄，衫色青于春草浓。欲著却休知不称，折腰无复旧形容。", "dynasty": "唐代", "author": "白居易", "instruct": "七言律诗"}
{"title": "劝酒", "content": "劝君金屈卮，满酌不须辞。花发多风雨，人生足别离。", "dynasty": "唐代", "author": "于武陵", "instruct": "五言绝句"}
{"title": "春日诗", "content": "岸烟起暮色。岸水带斜晖。径狭横枝度。帘摇惊燕飞。落花承步履。流涧写行衣。何殊九枝盖。薄暮洞庭归。", "dynasty": "南北朝", "author": "徐陵", "instruct": "五言律诗"}
{"title": "秋岸", "content": "河岸微退落，柳影微凋疏。船上听呼稚，堤南趁漉鱼。数帆旗去疾，一艇箭回初。曾入相思梦，因凭附远书。", "dynasty": "唐代", "author": "杜牧", "instruct": "五言律诗"}
{"title": "被", "content": "桂友寻东阁，兰交聚北堂。象筵分锦绣，罗荐合鸳鸯。光逸偷眠稳，王章泣恨长。孔怀欣共寝，棣萼几含芳。", "dynasty": "唐代", "author": "李峤", "instruct": "五言律诗"}
{"title": "复京", "content": "虏骑胡兵一战摧，万灵回首贺轩台。天教李令心如日，可要昭陵石马来。", "dynasty": "唐代", "author": "李商隐", "instruct": "七言绝句"}
{"title": "徐高御挽歌", "content": "蒲密遥千载，鸣琴始一追。公卿传世范，仁义续灵基。不待南游禄，何先北帝期。玉棺从此闭，金鼎代相欺。", "dynasty": "唐代", "author": "张说", "instruct": "五言律诗"}
{"title": "云", "content": "得路直为霖济物，不然闲共鹤忘机。无端却向阳台畔，长送襄王暮雨归。", "dynasty": "唐代", "author": "崔涂", "instruct": "七言绝句"}
{"title": "月夜", "content": "今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。", "dynasty": "唐代", "author": "杜甫", "instruct": "五言律诗"}
{"title": "自遣", "content": "了然知是梦，既觉更何求。死入孤峰去，灰飞一烬休。云无空碧在，天静月华流。免有诸徒弟，时来吊石头。", "dynasty": "唐代", "author": "齐己", "instruct": "五言律诗"}
{"title": "闻晓", "content": "一枕山城晓梦惊，子规啼破月斜明。只应知我倦游苦，故作不如归去声。", "dynasty": "宋代", "author": "曹勋", "instruct": "七言绝句"}
{"title": "山", "content": "地镇标神秀，峨峨上翠氛。泉飞一道带，峰出半天云。古壁丹青色，新花绮绣纹。已开封禅所，希谒圣明君。", "dynasty": "唐代", "author": "李峤", "instruct": "五言律诗"}
{"title": "西斋", "content": "西斋残月上窗扉，犹记挑灯共撚髭。欲见阿连惟有梦，老人无梦亦无诗。", "dynasty": "宋代", "author": "刘克庄", "instruct": "七言绝句"}
{"title": "出塞", "content": "关山落叶秋，掩泪望营州。辽海云沙暮，幽燕旌旆愁。战馀能送阵，身老未封侯。去国三千里，归心红粉楼。", "dynasty": "唐代", "author": "郑锡", "instruct": "五言律诗"}
{"title": "绣菊", "content": "寒葩缕缕结缃红，不待织针见巧工。秋老从他宫线减，彩文翻喜入花丛。", "dynasty": "宋代", "author": "史铸", "instruct": "七言绝句"}
{"title": "谢友人见访留诗", "content": "轩车谁肯到，泉石自相亲。暮雨凋残寺，秋风怅望人。庭新一片叶，衣故十年尘。赖有瑶华赠，清吟愈病身。", "dynasty": "唐代", "author": "怀楚", "instruct": "五言律诗"}
{"title": "龙泉岩游记出版自题", "content": "梨枣雕镌未有期，山灵笑我太稽迟。今朝羯鼓催花急，忙煞钞胥笔一枝。", "dynasty": "清代", "author": "陈龙庆", "instruct": "七言绝句"}
{"title": "口占", "content": "园林绿暗又红稀，蜀鸟啼山笋蕨肥。春夏一番交篆早，绵衣脱了着单衣。", "dynasty": "宋代", "author": "俞桂", "instruct": "七言绝句"}
{"title": "对雪", "content": "六出飞花入户时，坐看青竹变琼枝。如今好上高楼望，盖尽人间恶路岐。", "dynasty": "唐代", "author": "高骈", "instruct": "七言绝句"}
{"title": "龚行俭以扇索画", "content": "行过溪桥日欲低，绿阴满地郭公啼。微风轻飏茶烟起，知有人家在竹西。", "dynasty": "明代", "author": "秦奭", "instruct": "七言绝句"}
{"title": "相和歌辞。江南弄", "content": "江南弄，巫山连楚梦，行雨行云几相送。瑶轩金谷上春时，玉童仙女无见期。紫露香烟眇难托，清风明月遥相思。遥相思，草徒绿，为听双飞凤凰曲。", "dynasty": "唐代", "author": "王勃", "instruct": "七言律诗"}
{"title": "韦寿博书斋（一作温庭筠诗）", "content": "玄晏先生已白头，不随鹓鹭狎群鸥。元卿谢免开三径，平仲朝归卧一裘。醉后独知殷甲子，病来犹作晋春秋。尘缨未濯今如此，野水无情处处流。", "dynasty": "唐代", "author": "薛逢", "instruct": "七言律诗"}
{"title": "观棋", "content": "拂局尽消时，能因长路迟。点头初得计，格手待无疑。寂默亲遗景，凝神入过思。共藏多少意，不语两相知。", "dynasty": "唐代", "author": "子兰", "instruct": "五言律诗"}
{"title": "初霜", "content": "庭下晓来霜，菰顿芭蕉折。络石瘦菖莆，独抱青青节。", "dynasty": "宋代", "author": "洪咨夔", "instruct": "五言绝句"}
{"title": "以嗜酒爱风竹卜居此林泉为韵作十小诗", "content": "秋云七尺藤，夜雨一卷书。寂寞空山人，微此谁与居。", "dynasty": "宋代", "author": "方岳", "instruct": "五言绝句"}
{"title": "舟行", "content": "水底青山屋底云，斜空归鸟影纷纷。半天风雨忽收去，泻作清泉百道分。", "dynasty": "清代", "author": "邵庾曾", "instruct": "七言绝句"}
{"title": "书壁", "content": "昔年曾住海三山，日月宫中数往还。无事引他天女笑，谪来为吏向人间。", "dynasty": "宋代", "author": "陆圭", "instruct": "七言绝句"}
{"title": "世故", "content": "世故纷纷漫白头，欲寻归路更迟留。锺山北绕无穷水，散发何时一钓舟。", "dynasty": "宋代", "author": "王安石", "instruct": "七言绝句"}
{"title": "公子行", "content": "金羁白面郎，何处蹋青来。马娇郎半醉，躞蹀望楼台。似见楼上人，玲珑窗户开。隔花闻一笑，落日不知回。", "dynasty": "唐代", "author": "陈羽", "instruct": "五言律诗"}
{"title": "题画", "content": "危危孤峰高，磊落在天地。写作画图看，湿云飞不起。", "dynasty": "明代", "author": "莫懋", "instruct": "五言绝句"}
{"title": "别家", "content": "初岁娇儿未识爷，别爷不拜手吒叉。拊头一别三千里，何日迎门却到家。", "dynasty": "唐代", "author": "杜牧", "instruct": "七言绝句"}
{"title": "昼寝觉作", "content": "渺然方寸经纶本，万感谁怜此地危。欹枕细思敦艮旨，几人曾向吉中归。", "dynasty": "明代", "author": "吴与弼", "instruct": "七言绝句"}
{"title": "往岁过广陵值早春尝作诗云春风十里珠帘卷彷", "content": "淮南二十四桥月，马上时时梦见之。想得扬州醉年少，正围红袖写乌丝。", "dynasty": "宋代", "author": "黄庭坚", "instruct": "七言绝句"}
{"title": "道中赠桓司马季珪诗", "content": "晨缆虽同解。晚洲阻共拾。犹如征鸟飞。差池不可及。本愿申覊旅。何言异翔集。君渡北江时。讵今南浦泣。", "dynasty": "南北朝", "author": "何逊", "instruct": "五言律诗"}
{"title": "桐江", "content": "光武重兴四海宁，汉臣无不受浮荣。严陵何事轻轩冕，独向桐江钓月明。", "dynasty": "唐代", "author": "汪遵", "instruct": "七言绝句"}
{"title": "荆轲", "content": "燕丹计尽问田生，易水悲歌壮士行。嗟尔有心虽苦拙，区区两死一无成。", "dynasty": "宋代", "author": "张耒", "instruct": "七言绝句"}
{"title": "借居", "content": "借住郊园久，仍逢夏景新。绿苔行屐稳，黄鸟傍窗频。", "dynasty": "唐代", "author": "司空图", "instruct": "五言绝句"}
{"title": "秋怀", "content": "不管秋天阴复晴，秋怀何处不凄清。江城几夜无佳月，亦有新诗对雨成。", "dynasty": "宋代", "author": "翁卷", "instruct": "七言绝句"}
{"title": "秋夜", "content": "梧桐叶底见银河，露气当窗冷碧罗。四壁虫声两行雁，不知何处得秋多。", "dynasty": "清代", "author": "陈文述", "instruct": "七言绝句"}
{"title": "登城有作", "content": "上得孤城向晚春，眼前何事不伤神。遍看原上累累冢，曾是城中汲汲人。尽谓黄金堪润屋，谁思荒骨旋成尘。一名一宦平生事，不放愁侵易过身。", "dynasty": "唐代", "author": "杜荀鹤", "instruct": "七言律诗"}
{"title": "送源中丞使新罗（一作姚合诗）", "content": "赤墀奉命使殊方，官重霜台紫绶光。玉节在船清海怪，金函开诏抚夷王。云晴渐觉山川异，风便宁知道路长。谁得似君将雨露，海东万里洒扶桑。", "dynasty": "唐代", "author": "殷尧藩", "instruct": "七言律诗"}
{"title": "登楼有题", "content": "暑气檐前过，蝉声树杪交。待潮生浦口，看雨过山坳。才见兰舟动，仍闻桂楫敲。窣云朱槛好，终睹凤来巢。", "dynasty": "唐代", "author": "韩偓", "instruct": "五言律诗"}
{"title": "四祖寺", "content": "千株松下双峰寺，一盏灯前万里身。自为心猿不调伏，祖师元是世间人。", "dynasty": "唐代", "author": "赵嘏", "instruct": "七言绝句"}
{"title": "刺左臂膊诗", "content": "昔日已前家未贫，苦将钱物结交亲。如今失路寻知己，行尽关山无一人。", "dynasty": "唐代", "author": "宋元素", "instruct": "七言绝句"}
{"title": "叙吟", "content": "多惭到处有诗名，转觉吟诗僻性成。度水却嫌船著岸，过山翻恨马贪程。如仇雪月年年景，似梦笙歌处处声。未合白头今已白，自知非为别愁生。", "dynasty": "唐代", "author": "杜荀鹤", "instruct": "七言律诗"}
{"title": "宝剑", "content": "因极还应有甚通，难将粪壤掩神踪。斗间紫气分明后，擘地成川看化龙。", "dynasty": "唐代", "author": "韩偓", "instruct": "七言绝句"}
{"title": "古镜歌", "content": "轩辕铸镜谁将去，曾被良工泻金取。明月中心桂不生，轻冰面上菱初吐。蛟龙久无雷雨声，鸾凤空踏莓苔舞。欲向高台对晓开，不知谁是孤光主。", "dynasty": "唐代", "author": "周匡物", "instruct": "七言律诗"}
{"title": "观钓诗", "content": "澄江息晚浪。钓侣枻轻舟。丝垂遥溅水。饵下暗通流。歌声时断续。檝影乍横浮。寄言濯缨者。沧浪终滞游。", "dynasty": "南北朝", "author": "阴铿", "instruct": "五言律诗"}
{"title": "古松", "content": "雷电不敢伐，鳞皴势万端。蠹依枯节死，蛇入朽根盘。影浸僧禅湿，声吹鹤梦寒。寻常风雨夜，应有鬼神看。", "dynasty": "唐代", "author": "齐己", "instruct": "五言律诗"}
{"title": "竹枝歌", "content": "汉世明妃犹有付，荒祠歌舞与招魂。胡琴好入巴渝曲，万里还乡釃酒樽。", "dynasty": "宋代", "author": "孙嵩", "instruct": "七言绝句"}
{"title": "梅花", "content": "造物作梅花，毫发无遗恨。楚人称芳兰，细看终不近。", "dynasty": "宋代", "author": "陆游", "instruct": "五言绝句"}
{"title": "子夜四时歌", "content": "堂上织流黄，堂前看月光。羞见天孙度，低头入洞房。", "dynasty": "明代", "author": "高启", "instruct": "五言绝句"}
{"title": "赠诗僧怀静（一作观）", "content": "几生余习在，时复作微吟。坐夏莓苔合，行禅桧柏深。入山成白首，学道是初心。心地不移变，徒云寒暑侵。", "dynasty": "唐代", "author": "方干", "instruct": "五言律诗"}
{"title": "遣愁", "content": "抛掷泥中一听沈，不能三叹引愁深。莫言客子无愁易，须识愁多暗损心。", "dynasty": "唐代", "author": "雍陶", "instruct": "七言绝句"}
{"title": "秋兴", "content": "秋天尤觉晓天清，仰首看天俯首行。不但长歌声似鹤，一身浑似鹤般轻。", "dynasty": "宋代", "author": "汪莘", "instruct": "七言绝句"}
{"title": "余有足疾因感柳子厚跂乌篇", "content": "跂乌肖翘丛薄间，低头塌翅人所怜。既无三足相疑妒，恐可夤缘到日边。", "dynasty": "宋代", "author": "姜特立", "instruct": "七言绝句"}
{"title": "秦淮杂诗", "content": "青溪水木最清华，王谢乌衣六代夸。不奈更耐江总宅，寒烟已失段侯家。", "dynasty": "清代", "author": "王士祯", "instruct": "七言绝句"}
{"title": "蝶", "content": "庄周言达理，吾以蝶为优。无想亦无梦，有身长有愁。", "dynasty": "宋代", "author": "刘克庄", "instruct": "五言绝句"}
{"title": "乌息隐山堂觅诗", "content": "未出为远志，出则为小草。请看耆阇窟，几年黄面老。", "dynasty": "宋代", "author": "洪咨夔", "instruct": "五言绝句"}
{"title": "西湖", "content": "门前云物时来宿，沙上鸥群亦自呼。背郭不知有城府，矮床竹树坐临湖。", "dynasty": "明代", "author": "孙一元", "instruct": "七言绝句"}
{"title": "舟航", "content": "晚风乘兴出溪边，小立斜阳待钓船。唤仆去寻赊酒店，倩人来认买鱼钱。", "dynasty": "宋代", "author": "翁定", "instruct": "七言绝句"}
{"title": "闲适", "content": "禄俸优饶官不卑，就中闲适是分司。风光暖助游行处，雨雪寒供饮宴时。肥马轻裘还且有，粗歌薄酒亦相随。微躬所要今皆得，只是蹉跎得校迟。", "dynasty": "唐代", "author": "白居易", "instruct": "七言律诗"}
{"title": "还家夜同赵端行分韵赋", "content": "莫怪每霜满鬓侵，半年长路几关心。还家点检家中物，依旧清风在竹林。", "dynasty": "宋代", "author": "翁卷", "instruct": "七言绝句"}
{"title": "芭蕉", "content": "自是愁人愁不消，非干雨裹听芭蕉。芭蕉易去愁难去，移向梧桐转寂寥。", "dynasty": "宋代", "author": "方岳", "instruct": "七言绝句"}
{"title": "碧云谣", "content": "麻姑潮至正淹身，休讶浔阳信不真。为报赤阑桥道士，红娘留难白夫人。", "dynasty": "明代", "author": "张乔", "instruct": "七言绝句"}
{"title": "晓雨", "content": "轻阴江上千峰秀，小雨墙边百草生。惟有春禽慰孤客，晓啼浑似故园声。", "dynasty": "宋代", "author": "张耒", "instruct": "七言绝句"}
{"title": "钓台", "content": "久矣心空客路埃，兹行端为主恩来。杜陵诗是吾诗句，卧病岂登江上台!", "dynasty": "宋代", "author": "范成大", "instruct": "七言绝句"}
{"title": "渔父吟", "content": "竹丝篮里白鱼肥，日落江头换酒归。只恐明朝江雪冻，老妻连夜补簑衣。", "dynasty": "宋代", "author": "王镃", "instruct": "七言绝句"}
{"title": "春日", "content": "银叶煎香细雨声，竹阴行处药花明。麦光小楷临唐帖，更有人间第一清。", "dynasty": "宋代", "author": "张镃", "instruct": "七言绝句"}
{"title": "莫愁", "content": "雪中梅下与谁期，梅雪相兼一万枝。若是石城无艇子，莫愁还自有愁时。", "dynasty": "唐代", "author": "李商隐", "instruct": "七言绝句"}
{"title": "绳技", "content": "身在半天贪进步，脚离实地骇旁观。愈悲登华高难下，载却寻橦险不安。", "dynasty": "宋代", "author": "刘克庄", "instruct": "七言绝句"}
{"title": "白发", "content": "朝来揽明镜，白发感蹉跎。毕竟无公道，愁人鬓畔多。", "dynasty": "清代", "author": "翁志琦", "instruct": "五言绝句"}
{"title": "寄远", "content": "别时指我堂前柳，柳色青时望子时。今日柳绵吹欲尽，尚凭书去说相思。", "dynasty": "宋代", "author": "柴援", "instruct": "七言绝句"}
{"title": "望淮", "content": "朝日惨无色，昏昏水气间。到淮犹数里，隔岸见尖山。", "dynasty": "元代", "author": "王恽", "instruct": "五言绝句"}
{"title": "咏声", "content": "万物自生听，太空恒寂寥。还从静中起，却向静中消。", "dynasty": "唐代", "author": "韦应物", "instruct": "五言绝句"}
{"title": "对酒诗", "content": "数杯还已醉。风云不复知。唯有龙吟笛。桓伊能独吹。", "dynasty": "南北朝", "author": "庾信", "instruct": "五言绝句"}
{"title": "女人", "content": "这个女人不是人，九天仙女下凡尘。养个儿子会做贼，偷得蟠桃供母亲。", "dynasty": "明代", "author": "唐寅", "instruct": "七言绝句"}
{"title": "客舍", "content": "只影寄空馆，萧然饥鹤姿。秋风北窗来，问我归何时。", "dynasty": "宋代", "author": "柴援", "instruct": "五言绝句"}
{"title": "石几", "content": "山中一具天然几，黄如蒸栗滑如脂。问君著此有何用，海月初生云起时。", "dynasty": "明代", "author": "李之世", "instruct": "七言绝句"}
{"title": "朝寒", "content": "朝寒卯饮已战胜，煮饼一瓯充午饥。便是衰翁一日了，夜炉茗果亦随宜。", "dynasty": "宋代", "author": "张耒", "instruct": "七言绝句"}
{"title": "北苑侍宴杂咏诗。竹", "content": "劲节生宫苑，虚心奉豫游。自然名价重，不羡渭川侯。", "dynasty": "唐代", "author": "徐铉", "instruct": "五言绝句"}
{"title": "柳", "content": "河柳擅佳名，青条发红穗。因愁百卉娇，强作芳菲意。", "dynasty": "宋代", "author": "晏殊", "instruct": "五言绝句"}
{"title": "题元遗山论诗后", "content": "鸳鸯绣出一生心，野史亭中带泪吟。今古宁无炼石手，补天原不用金针。", "dynasty": "清代", "author": "屈复", "instruct": "七言绝句"}
{"title": "雨后", "content": "阴阴春日暖风轻，新水溪湾到岸平。宿雨湿山深树暗，夕阳开浦远山明。", "dynasty": "明代", "author": "胡宗仁", "instruct": "七言绝句"}
{"title": "咏菊", "content": "亭亭菊一支，高标矗晚节。云何色殷红，殉道夜流血。", "dynasty": "近代", "author": "李叔同", "instruct": "五言绝句"}
{"title": "秋夜", "content": "高秋夜分后，远客雁来时。寂寞重门掩，无人问所思。", "dynasty": "唐代", "author": "耿湋", "instruct": "五言绝句"}
{"title": "雨后", "content": "晚来风景丽，晴初物色华。薄云向空尽，轻虹逐望斜。后窗临岸竹，前阶枕浦沙。寂寥无与晤，尊酒论风花。", "dynasty": "唐代", "author": "李百药", "instruct": "五言律诗"}
{"title": "早行遇雪", "content": "荒郊昨夜雪，羸马又须行。四顾无人迹，鸡鸣第一声。", "dynasty": "唐代", "author": "石召", "instruct": "五言绝句"}
{"title": "渔父", "content": "棹月眠流处处通，绿蓑苇带混元风。灵均说尽孤高事，全与逍遥意不同。", "dynasty": "唐代", "author": "汪遵", "instruct": "七言绝句"}
{"title": "竹枝", "content": "瞿塘峡口水烟低，白帝城头月向西。唱到竹枝声咽处，寒猿闲鸟一时啼。", "dynasty": "唐代", "author": "白居易", "instruct": "七言绝句"}
{"title": "易言", "content": "洪炉炽炭燎一毛，大鼎炊汤沃残雪。疾影随形不觉至，千钧引缕不知绝。未若同心言，一言和同解千结。", "dynasty": "唐代", "author": "韦应物", "instruct": "五言律诗"}
{"title": "拟咏怀诗 二一", "content": "倐忽市朝变。苍茫人事非。避谗应采葛。忘情遂食薇。怀愁正摇落。中心怆有违。独怜生意尽。空惊槐树衰。", "dynasty": "南北朝", "author": "庾信", "instruct": "五言律诗"}
{"title": "赠石室朱修行两绝", "content": "落叶堆中折脚铛，白云煮尽又还生。洞门黄鹤婆娑舞，留得松风待月明。", "dynasty": "宋代", "author": "洪咨夔", "instruct": "七言绝句"}
{"title": "自喜", "content": "半生羁宦走人间，醉里心宽梦里闲。自喜如今无一事，读书才倦即游山。", "dynasty": "宋代", "author": "陆游", "instruct": "七言绝句"}
{"title": "鳗井", "content": "决甃神通未易论，雨声留客夜翻盆。不辞客路春泥滑，且足秧田旧水痕。", "dynasty": "宋代", "author": "范成大", "instruct": "七言绝句"}
{"title": "镊白", "content": "总道老来无用处，何须白发在前生。如今不用偷年少，拔却三茎又五茎。", "dynasty": "唐代", "author": "王建", "instruct": "七言绝句"}
{"title": "相和歌辞。胡无人行", "content": "十月繁霜下，征人远凿空。云摇锦更节，海照角端弓。暗碛埋砂树，冲飙卷塞蓬。方随膜拜入，歌舞玉门中。", "dynasty": "唐代", "author": "徐彦伯", "instruct": "五言律诗"}
{"title": "火蛾", "content": "阳光不照临，积阴生此类。非无惜死心，奈有灭明意。妆穿粉焰焦，翅扑兰膏沸。为尔一伤嗟，自弃非天弃。", "dynasty": "唐代", "author": "韩偓", "instruct": "五言律诗"}
{"title": "除夜", "content": "寒灯耿耿漏迟迟，送故迎新了不欺。往事并随残历日，春风宁识旧容仪。预惭岁酒难先饮，更对乡傩羡小儿。吟罢明朝赠知己，便须题作去年诗。", "dynasty": "唐代", "author": "徐铉", "instruct": "七言律诗"}
{"title": "郡务稍简因得整比旧诗并连缀焚削封章繁委箧笥…乐天", "content": "近来章奏小年诗，一种成空尽可悲。书得眼昏朱似碧，用来心破发如丝。催身易老缘多事，报主深恩在几时。天遣两家无嗣子，欲将文集与它谁。", "dynasty": "唐代", "author": "元稹", "instruct": "七言律诗"}
{"title": "含香", "content": "含香高步已难陪，鹤到清霄势未回。遇物旋添芳草句，逢春宁滞碧云才。微红几处花心吐，嫩绿谁家柳眼开。却去金銮为近侍，便辞鸥鸟不归来。", "dynasty": "唐代", "author": "韦庄", "instruct": "七言律诗"}
{"title": "萍", "content": "苦无根蒂逐波流，风约才稀雨复稠。旧说杨花能变此，是他种子亦轻浮。", "dynasty": "宋代", "author": "宋自逊", "instruct": "七言绝句"}
{"title": "魏博田兴尚书听嫂命不立非夫人诗", "content": "君子耽古礼，如馋鱼吞钩。昨闻敬嫂言，掣心东北流。魏博田尚书，与礼相绸缪。善词闻天下，一日一再周。", "dynasty": "唐代", "author": "孟郊", "instruct": "五言律诗"}
{"title": "红叶", "content": "不奈荒城畔，那堪晚照中。野晴霜浥绿，山冷雨催红。游子灞陵道，美人长信宫。等闲居岁暮，摇落意无穷。", "dynasty": "唐代", "author": "罗隐", "instruct": "五言律诗"}
{"title": "万州", "content": "槎牙鸟道没人烟，狼虎交横马不前。回首青山藏白跖，万州城下草连天。", "dynasty": "宋代", "author": "汪元量", "instruct": "七言绝句"}
{"title": "十八日潮", "content": "千槌击鼓万人呼，一抹涛头百尺余。明日潮来人不见，江边只有候潮鱼。", "dynasty": "宋代", "author": "陈师道", "instruct": "七言绝句"}
{"title": "月", "content": "天高月影浸长江，江阔风微水面凉。天水相连为一色，更无纤霭隔清光。", "dynasty": "宋代", "author": "欧阳修", "instruct": "七言绝句"}
{"title": "春草", "content": "嫩绿柔香远更浓，春来无处不茸茸。六朝旧恨斜阳里，南浦新愁细雨中。近水欲迷歌扇绿，隔花偏衬舞裙红。平川十里人归晚，无数牛羊一笛风。", "dynasty": "明代", "author": "杨基", "instruct": "七言律诗"}
{"title": "梅", "content": "雪格冰姿蜡蒂红，水边山畔淡烟笼。江风也似知人意，密递清香到室中。", "dynasty": "宋代", "author": "朱淑真", "instruct": "七言绝句"}
{"title": "再寄", "content": "樽酒遥期共细倾，孙郎假道莫贪程。科名虽已追何仅，隐语尤当继子荆。", "dynasty": "宋代", "author": "洪皓", "instruct": "七言绝句"}
{"title": "房公旧竹亭闻琴缅慕风流神期如在因重题此作", "content": "流水音长在，青霞意不传。独悲形解后，谁听广陵弦。", "dynasty": "唐代", "author": "李德裕", "instruct": "五言绝句"}
{"title": "茂陵山行陪韦金部（一作招金部韦员外）", "content": "宿雨朝来歇，空山秋气清。盘云双鹤下，隔水一蝉鸣。古道黄花落，平芜赤烧生。茂陵虽有病，犹得伴君行。", "dynasty": "唐代", "author": "李端", "instruct": "五言律诗"}
{"title": "寓言", "content": "吾道本无我，未曾嫌世人。如今到城市，弥觉此心真。", "dynasty": "唐代", "author": "皎然", "instruct": "五言绝句"}
{"title": "石泉", "content": "石泉千古名，悠悠四时绿。清洁乃素心，白云一茅屋。", "dynasty": "明代", "author": "吴与弼", "instruct": "五言绝句"}
{"title": "野菊", "content": "寒郊露蕊疏仍小，瘦地霜枝细且长。境僻人稀谁与采，马蹄赢得践馀香。", "dynasty": "宋代", "author": "史铸", "instruct": "七言绝句"}
{"title": "丙申至前五日复坐南窗忆去年诗又成两章", "content": "新晴物物有春意，正值一阳来复时。变化无穷俱是易，探原密处起乾知。", "dynasty": "宋代", "author": "张栻", "instruct": "七言绝句"}
{"title": "江边吟", "content": "江边烽燧几时休，江上行人雪满头。谁信乱离花不见，只应惆怅水东流。陶潜政事千杯酒，张翰生涯一叶舟。若有片帆归去好，可堪重倚仲宣楼。", "dynasty": "唐代", "author": "韦庄", "instruct": "七言律诗"}
{"title": "一百五日作", "content": "雨罢飞花遍，缄愁对晚杯。客心将炀灶，同是一寒灰。", "dynasty": "宋代", "author": "宋祁", "instruct": "五言绝句"}
{"title": "秦关", "content": "形胜今虽在，荒凉恨不穷。虎狼秦国破，狐兔汉陵空。", "dynasty": "唐代", "author": "司空图", "instruct": "五言绝句"}
{"title": "钓鱼", "content": "自小弄丝来，惊多去复回。沙头晚风起，波上夕阳开。", "dynasty": "宋代", "author": "姚宽", "instruct": "五言绝句"}
{"title": "题虞文靖公书所赋鹤巢诗后", "content": "玉堂罢直发如丝，华盖当头戴笠时。丁令去来沧海变，人间零落鹤巢诗。", "dynasty": "明代", "author": "高启", "instruct": "七言绝句"}
{"title": "南浦", "content": "春色入垂杨，烟波涨南浦。落日动离魂，江花泣微雨。", "dynasty": "宋代", "author": "寇准", "instruct": "五言绝句"}
{"title": "校书郎杨凝往年以古镜贶别今追赠以诗", "content": "明镜出匣时，明如云间月。一别青春鉴，回光照华发。美人昔自爱，鞶带手中结。愿以三五期，经天无玷缺。", "dynasty": "唐代", "author": "李益", "instruct": "五言律诗"}
{"title": "敬和栖霞先生鸟松阁作", "content": "大树将军气势雄，鸟松高峙挂晴虹。使君阁上徵佳咏，萃得诗人在个中。", "dynasty": "清代", "author": "王蓝玉", "instruct": "七言绝句"}
{"title": "言语吟", "content": "一语便喜处，千言益怒时。既因言语合，却为语方离。", "dynasty": "宋代", "author": "邵雍", "instruct": "五言绝句"}
{"title": "扬州雨中张十宅观妓（一作张谓诗）", "content": "夜色带春烟，灯花拂更燃。残妆添石黛，艳舞落金钿。掩笑频欹扇，迎歌乍动弦。不知巫峡雨，何事海西边。", "dynasty": "唐代", "author": "刘长卿", "instruct": "五言律诗"}
{"title": "岘潭作", "content": "石潭傍隈隩，沙岸晓夤缘。试垂竹竿钓，果得槎头鳊。美人骋金错，纤手脍红鲜。因谢陆内史，莼羹何足传。", "dynasty": "唐代", "author": "孟浩然", "instruct": "五言律诗"}
{"title": "晚兴", "content": "双井茶芽醒骨甜，蓬莱香烬倦人添。蜘蛛政苦空庭阔，风为将丝度别檐。", "dynasty": "宋代", "author": "杨万里", "instruct": "七言绝句"}
{"title": "春日", "content": "独上谯楼日一廻，春风桃李满城开。狂夫欲语无人听，呼取闲云共酒杯。", "dynasty": "宋代", "author": "陈藻", "instruct": "七言绝句"}
{"title": "蚊", "content": "朋比趋炎态度轻，御人口给屡憎人。虽然暗里能鑽刺，贪不知几竟杀身。", "dynasty": "宋代", "author": "宋自逊", "instruct": "七言绝句"}
{"title": "途中有作", "content": "无论南北与西东，名利牵人处处同。枕上事仍多马上，山中心更甚关中。川原晚结阴沈气，草树秋生索漠风。百岁此身如且健，大家闲作卧云翁。", "dynasty": "唐代", "author": "杜荀鹤", "instruct": "七言律诗"}
{"title": "朝南以诗送巴石研屏香几用韵·研屏", "content": "天上何有修月斧，巧将余刃斲巴山。玉蜍清浸婆娑影，正在微雪点缀间。", "dynasty": "宋代", "author": "洪咨夔", "instruct": "七言绝句"}
{"title": "州桥", "content": "州桥蹋月想山椒，回首哀湍未觉遥。今夜重闻旧呜咽，却看山月话州桥。", "dynasty": "宋代", "author": "王安石", "instruct": "七言绝句"}
{"title": "题王维江行初雪画", "content": "吴儿龟手网寒川，急雪鸣蓑浪拍船。青弋渡头曾卧看，令人却忆十年前。", "dynasty": "宋代", "author": "蔡确", "instruct": "七言绝句"}
{"title": "依韵和行之枇杷", "content": "五月枇杷黄似橘，谁思荔枝同此时。嘉名已著上林赋，却恨红梅未有诗。", "dynasty": "宋代", "author": "梅尧臣", "instruct": "七言绝句"}
{"title": "庆充自黄山归，索其道中诗，书一绝问之", "content": "鸣驺如电马如雷，知是婆娑醉尉回。常日锦囊犹有句，况从三十六峰来。", "dynasty": "宋代", "author": "范成大", "instruct": "七言绝句"}
{"title": "野步诗", "content": "值泉仍饮马。逢花即举杯。稍看城阙远。转见风云来。", "dynasty": "南北朝", "author": "庾信", "instruct": "五言绝句"}
{"title": "信美寺岑上人（一作司空图诗）", "content": "巡礼诸方遍，湘南颇有缘。焚香老山寺，乞食向江船。纱碧笼名画，灯寒照净禅。我来能永日，莲漏滴阶前。", "dynasty": "唐代", "author": "郑谷", "instruct": "五言律诗"}
{"title": "颂", "content": "我今入山，避此嚣烦。卫以卒史，聘以达官。岂易我乐，物外靖闲。养真存气，七返九还。金丹既就，遂陟仙坛。蓬莱绛阙，玉户金关。有能学我，云路非难。", "dynasty": "宋代", "author": "魏二翁", "instruct": "七言律诗"}
{"title": "书感", "content": "半世狂疏践骇机，暮年持此欲安局？会凭香火消前业，已筑茆茨讼昨非。薄俗惯看翻覆手，忧心空复倒颠衣。烟蓑雪笠家风在，送老湖边一钓矶。", "dynasty": "宋代", "author": "陆游", "instruct": "七言律诗"}
{"title": "言", "content": "珪玷由来尚可磨，似簧终日复如何。成名成事皆因慎，亡国亡家只为多。须信祸胎生利口，莫将讥思逞悬河。猩猩鹦鹉无端解，长向人间被网罗。", "dynasty": "唐代", "author": "罗隐", "instruct": "七言律诗"}
{"title": "自咏", "content": "公事之馀喜坐禅，少曾将胁到床眠。虽然现出宰官相，长老之名四海传。", "dynasty": "宋代", "author": "冯楫", "instruct": "七言绝句"}
{"title": "西河", "content": "花貌年年溺水滨，俗传河伯娶生人。自从明宰投巫后，直至如今鬼不神。", "dynasty": "唐代", "author": "汪遵", "instruct": "七言绝句"}
{"title": "塞上", "content": "天设居庸百二关，祁连更隔万重山。不知谁放呼延入，昨日杨河大战还。", "dynasty": "明代", "author": "李梦阳", "instruct": "七言绝句"}
{"title": "秦宫谣", "content": "五坊小儿骑骏马，翠蛾彩女斗花鹑。御路泥深龙辇过，小队黄衣四十人。", "dynasty": "明代", "author": "宋濂", "instruct": "七言绝句"}
{"title": "闺怨", "content": "望尽瓜期犹未回，月明清露思难裁。秋风不顾飞蓬首，更度千门笛里来。", "dynasty": "明代", "author": "陈向廷", "instruct": "七言绝句"}
{"title": "汉苑行", "content": "二月春风遍柳条，九天仙乐奏云韶。蓬莱殿后花如锦，紫阁阶前雪未销。", "dynasty": "唐代", "author": "王涯", "instruct": "七言绝句"}
{"title": "看花", "content": "花开只恐看来迟，及到愁如未看时。家在楚乡身在蜀，一年春色负归期。", "dynasty": "唐代", "author": "罗邺", "instruct": "七言绝句"}
{"title": "征人", "content": "青楼一别戍金微，力尽秋来破虏围。锦字莫辞连夜织，塞鸿长是到春归。正怜汉月当空照，不奈胡沙满眼飞。唯有梦魂南去日，故乡山水路依稀。", "dynasty": "唐代", "author": "罗邺", "instruct": "七言律诗"}
{"title": "望秦川歌", "content": "烟霞标缈认骊山，远想楼台紫翠间。尚欲神游太真院，不知身过换门关。", "dynasty": "宋代", "author": "周麟之", "instruct": "七言绝句"}
{"title": "夜归", "content": "今年寒到江乡早，未及中秋见雁飞。八十老翁顽似铁，三更风雨采菱归。", "dynasty": "宋代", "author": "陆游", "instruct": "七言绝句"}
{"title": "闻蝉", "content": "夏在先催过，秋赊已被迎。自应人不会，莫道物无情。木叶纵未落，鬓丝还易生。西风正相乱，休上夕阳城。", "dynasty": "唐代", "author": "吴融", "instruct": "五言律诗"}
{"title": "渔父", "content": "江村水落富鱼虾，半属桥边卖酒家。莫讶鬓边新有雪，夜来沉醉宿芦花。", "dynasty": "宋代", "author": "华岳", "instruct": "七言绝句"}
{"title": "盆池", "content": "圆内陶化功，外绝众流通。选处离松影，穿时减药丛。别疑天在地，长对月当空。每使登门客，烟波入梦中。", "dynasty": "唐代", "author": "张蠙", "instruct": "五言律诗"}
{"title": "相和歌辞 祠神歌 送神", "content": "枨枨山响荅琵琶，酒湿青莎肉饲鸦。树叶无声神去后，纸钱灰出木绵花。", "dynasty": "唐代", "author": "王睿", "instruct": "七言绝句"}
{"title": "山下残夏偶作", "content": "等闲三伏后，独卧此高丘。残暑炎于火，林风爽带秋。声名何要出，吟咏亦堪休。自许红尘外，云溪好漱流。", "dynasty": "唐代", "author": "李山甫", "instruct": "五言律诗"}
{"title": "唁菊", "content": "中秋是处已扬芳，篱下朝来欲破黄。赖得雨荒兼早没，却能应候作重阳。", "dynasty": "宋代", "author": "张嵲", "instruct": "七言绝句"}
{"title": "出关", "content": "宦路崎岖阅岁华，更无佳思发诗葩。出关便有山林兴，续稿从今渐有涯。", "dynasty": "宋代", "author": "姜特立", "instruct": "七言绝句"}
{"title": "无端", "content": "塞北燕脂别样红，无端吹影落江东。蛾眉只合长漂泊，错把丹青怨画工。", "dynasty": "清代", "author": "查元称", "instruct": "七言绝句"}
{"title": "短歌吟", "content": "箭飞乌兔竞东西，贵贱贤愚不梦齐。匣里有琴樽有酒，人间便是武陵溪。", "dynasty": "唐代", "author": "汪遵", "instruct": "七言绝句"}
{"title": "秋兴", "content": "扶衰又见素秋过，未死其如造物何？破屋颓垣那敢议，浊醪麤饭已为多。佩刀但可偿黄犊，作字安能博白鹅？龟紫拜恩如梦寐，残年其实一渔蓑。", "dynasty": "宋代", "author": "陆游", "instruct": "七言律诗"}
{"title": "叙怀", "content": "为失三从泣泪频，此身何用处人伦。虽然日逐笙歌乐，长羡荆钗与布裙。", "dynasty": "唐代", "author": "徐月英", "instruct": "七言绝句"}
{"title": "西施", "content": "十二金钗对对铺，三千粉黛腻如酥。君王莫道六宫丑，一个西施已坏吴。", "dynasty": "宋代", "author": "柴望", "instruct": "七言绝句"}
{"title": "寒食相将诸子游翟得园十诗", "content": "柳条老去尚青鲜，下有清渠遶野田。波面落花相趁走，避风争泊岸傍边。", "dynasty": "宋代", "author": "杨万里", "instruct": "七言绝句"}
{"title": "藏六庵", "content": "莫言藏六便忘筌，一六俱非是本然。枯木有人能采菌，白牛无地可施牵。", "dynasty": "宋代", "author": "李邴", "instruct": "七言绝句"}
{"title": "偶成", "content": "腻白矢红渐满枝，倡条冶叶况纷披。化工只解呈新巧，恼杀衰翁都不知。", "dynasty": "宋代", "author": "姜特立", "instruct": "七言绝句"}
{"title": "小松", "content": "自小刺头深草里，而今渐觉出蓬蒿。时人不识凌云木，直待凌云始道高。", "dynasty": "唐代", "author": "杜荀鹤", "instruct": "七言绝句"}
{"title": "山居", "content": "吴山古寺近溪边，高阁虚堂景象全。林下寂寥炉火尽，未眠犹听夜行船。", "dynasty": "宋代", "author": "释净端", "instruct": "七言绝句"}
{"title": "峡中", "content": "清猿遗响落三巴，树老霜迟叶未霞。大抵近南春易早，梅花开尽又桃花。", "dynasty": "宋代", "author": "洪咨夔", "instruct": "七言绝句"}
{"title": "闻虫", "content": "暗虫唧唧夜绵绵，况是秋阴欲雨天。犹恐愁人暂得睡，声声移近卧床前。", "dynasty": "唐代", "author": "白居易", "instruct": "七言绝句"}
{"title": "连雨", "content": "风雨暗萧萧，鸡鸣暮复朝。碎声笼苦竹，冷翠落芭蕉。水鸟投檐宿，泥蛙入户跳。仍闻蕃客见，明日欲追朝。", "dynasty": "唐代", "author": "白居易", "instruct": "五言律诗"}
{"title": "花影", "content": "重重叠叠上瑶台，几度呼童扫不开。刚被太阳收拾去，却教明月送将来。", "dynasty": "宋代", "author": "苏轼", "instruct": "七言绝句"}
{"title": "酬从侄再看诗本（一作酬从侄借诗本）", "content": "眼暗没功夫，慵来剪刻粗。自看花样古，称得少年无。", "dynasty": "唐代", "author": "王建", "instruct": "五言绝句"}
{"title": "剑池", "content": "剑去池空水自寒，游人到此凭栏杆。年来自是销磨尽，只有青山好静看。", "dynasty": "宋代", "author": "徐辅", "instruct": "七言绝句"}
{"title": "仆射相公偶话于故集贤张学士厅写得德裕…献此诗", "content": "赋感邻人笛，诗留夫子墙。延年如有作，应不用山王。", "dynasty": "唐代", "author": "李德裕", "instruct": "五言绝句"}
{"title": "鱼燕", "content": "拍岸鱼遗子，排檐燕引雏。有生俱有欲，情爱岂其无。", "dynasty": "宋代", "author": "姜特立", "instruct": "五言绝句"}
{"title": "自儆", "content": "世事如云日日新，瓦盆黍酒却关身。细思只有穷居好，寄语玄翁莫逐贫。", "dynasty": "宋代", "author": "陆游", "instruct": "七言绝句"}
{"title": "四明山诗。过云", "content": "相访一程云，云深路仅分。啸台随日辨，樵斧带风闻。晓著衣全湿，寒冲酒不醺。几回归思静，仿佛见苏君。", "dynasty": "唐代", "author": "陆龟蒙", "instruct": "五言律诗"}
{"title": "出游", "content": "渔村酒市本无期，小蹇扁舟信所之。丹叶满林霜落後，紫萍黏块水枯时。山林闲寂归虽早，齿发衰残病已迟，努力及时谋自适，锦囊多贮暮秋诗。", "dynasty": "宋代", "author": "陆游", "instruct": "七言律诗"}
{"title": "晚步", "content": "晚来聊复岸乌纱，指点园林已罢花。高柳交阴斜日照，闲携儿稚看栖鸦。", "dynasty": "宋代", "author": "张嵲", "instruct": "七言绝句"}
{"title": "逸再为婺女之行既别出郭矣夜不能寐成六绝句", "content": "岁事将穷老所悲，念将留汝亦奚为。新年事业能增进，绝胜衰残守旧诗。", "dynasty": "宋代", "author": "赵蕃", "instruct": "七言绝句"}
{"title": "平陵东行", "content": "阊阖开，天衢通，被我羽衣乘飞龙。乘飞龙，与仙期，东上蓬莱采灵芝。灵芝采之可服食，年若王父无终极。", "dynasty": "魏晋", "author": "曹植", "instruct": "五言律诗"}
{"title": "春晴", "content": "日透微风暖，风揉嫩日佳。秪知趱桃李，不道落梅花。", "dynasty": "宋代", "author": "杨万里", "instruct": "五言绝句"}
{"title": "薛道祖荼醾诗帖赞", "content": "夹路浓阴野兴长，荼醾想见竞年芳。至今四月花如雪，犹带河东翰墨香。", "dynasty": "宋代", "author": "岳珂", "instruct": "七言绝句"}
{"title": "自诒", "content": "荒圃风烟入荷鉏，孤村巷陌看骑驴。少年曾纵千场醉，老境惟存一束书。作意买山虽已矣，忍惭乞米独何欤？所欣肺病秋来减，白发萧萧可自梳。", "dynasty": "宋代", "author": "陆游", "instruct": "七言律诗"}
{"title": "奔避", "content": "奔避投人远，漂离易感恩。愁髯霜飒飒，病眼泪昏昏。孤馆秋声树，寒江落照村。更闻归路绝，新寨截荆门。", "dynasty": "唐代", "author": "郑谷", "instruct": "五言律诗"}
{"title": "得杨湖州书颇夸抚民接宾纵酒题诗因以绝句戏之", "content": "岂独爱民兼爱客，不唯能饮又能文。白蘋洲上春传语，柳使君输杨使君。", "dynasty": "唐代", "author": "白居易", "instruct": "七言绝句"}
{"title": "偶成", "content": "渊明觉是新愁少，伯玉知非旧恨多。毕竟是非皆一梦，百年梦醒事如何。", "dynasty": "宋代", "author": "黄庚", "instruct": "七言绝句"}
{"title": "相和歌辞。铜雀妓", "content": "恨唱歌声咽，愁翻舞袖迟。西陵日欲暮，是妾断肠时。", "dynasty": "唐代", "author": "朱放", "instruct": "五言绝句"}
{"title": "咏槐", "content": "弛担披襟岸帻斜，庭阴雅称酌流霞，三槐只许三公面，作记名堂有几家。", "dynasty": "宋代", "author": "洪皓", "instruct": "七言绝句"}
{"title": "舟", "content": "征棹三江暮，连樯万里回。相乌风际转，画鹢浪前开。羽客乘霞至，仙人弄月来。何当同傅说，特展巨川材。", "dynasty": "唐代", "author": "李峤", "instruct": "五言律诗"}
{"title": "沈石田小景画卷为玉亭丈题", "content": "几叠青峦几曲溪，参差竹屋晓烟齐。春光应忆江南好，树树流莺自在啼。", "dynasty": "清代", "author": "徐如澍", "instruct": "七言绝句"}
{"title": "为有", "content": "为有云屏无限娇，凤城寒尽怕春宵。无端嫁得金龟婿，辜负香衾事早朝。", "dynasty": "唐代", "author": "李商隐", "instruct": "七言绝句"}
{"title": "凉夜有怀　自此后诗并为应举时作。", "content": "清风吹枕席，白露湿衣裳。好是相亲夜，漏迟天气凉。", "dynasty": "唐代", "author": "白居易", "instruct": "五言绝句"}
{"title": "西施篇", "content": "越国无双艳，吴宫未始知。谁言勾践黠，不自爱西施。", "dynasty": "宋代", "author": "蔡襄", "instruct": "五言绝句"}
{"title": "堪笑", "content": "堪笑萧生入受遗，八年师傅不相知。偶离廷尉痴如昨，直等朱游知药罙。", "dynasty": "宋代", "author": "方岳", "instruct": "七言绝句"}
{"title": "镜", "content": "徐淑古铜镜，背多青绿花。收藏敢轻慢，曾得照秦嘉。", "dynasty": "宋代", "author": "龙辅", "instruct": "五言绝句"}
{"title": "咏蚕", "content": "辛勤得茧不盈筐，灯下缫丝恨更长。著处不知来处苦，但贪衣上绣鸳鸯。", "dynasty": "唐代", "author": "蒋贻恭", "instruct": "七言绝句"}
{"title": "归至武阳渡作", "content": "夹岸盲风扫楝花，高城已近被云遮。遮时留取城西塔，篷底归人要认家。", "dynasty": "宋代", "author": "刘克庄", "instruct": "七言绝句"}
{"title": "偶题", "content": "逢花眼倦开，见酒手频推。不恨吾年老，恨他将病来。", "dynasty": "宋代", "author": "辛弃疾", "instruct": "五言绝句"}
{"title": "桂", "content": "团团玉叶振天芳，清澈琼楼午夜光。元是小山分钟去，移来西蜀作甘棠。", "dynasty": "宋代", "author": "吴泳", "instruct": "七言绝句"}
{"title": "闲游", "content": "欲笑随情酒逐身，此身虽老未辜春。春来点检闲游数，犹自多于年少人。", "dynasty": "唐代", "author": "白居易", "instruct": "七言绝句"}
{"title": "山居", "content": "柏树松阴覆竹斋，罢烧药灶纵高怀。世间应少山间景，云绕青松水绕阶。", "dynasty": "唐代", "author": "颜仁郁", "instruct": "七言绝句"}
{"title": "早梅叹", "content": "失喜东园见早梅，翻愁开早被风吹。珠钿满路无人惜，傲雪凌霜是北枝。", "dynasty": "宋代", "author": "周密", "instruct": "七言绝句"}
{"title": "老夫", "content": "七八年来游洛都，三分游伴二分无。风前月下花园里，处处唯残个老夫。世事劳心非富贵，人间实事是欢娱。谁能逐我来闲坐，时共酣歌倾一壶。", "dynasty": "唐代", "author": "白居易", "instruct": "七言律诗"}
{"title": "芭蕉", "content": "瓦沟月暗乱萤飞，照见芭蕉叶上诗。忆得前时吟最苦，自携残烛拂蛛丝。", "dynasty": "宋代", "author": "释善珍", "instruct": "七言绝句"}
{"title": "芳草", "content": "二月正绵绵，离情被尔牵。四郊初过雨，万里正铺烟。眷恋残花惹，留连醉客眠。飘香是杜若，最忆楚江边。", "dynasty": "唐代", "author": "李中", "instruct": "五言律诗"}
{"title": "邢台", "content": "北地霜浓九月寒，驼裘破晓上征鞍。也知骨相非麟凤，惭愧州人向掌看。", "dynasty": "宋代", "author": "李壁", "instruct": "七言绝句"}
{"title": "芜菁", "content": "往日芜菁不到吴，如今幽圃手亲鉏。凭谁为向曹瞒道，彻底无能合种蔬。", "dynasty": "宋代", "author": "陆游", "instruct": "七言绝句"}
{"title": "春日", "content": "千条杨柳拂檐低，十二湘帘卷未齐。深院无人春寂寂，碧桃枝上一莺啼。", "dynasty": "清代", "author": "缪宝娟", "instruct": "七言绝句"}
{"title": "经三泉路作", "content": "三月松作花，春行日渐赊。竹障山鸟路，藤蔓野人家。透石飞梁下，寻云绝磴斜。此中谁与乐，挥涕语年华。", "dynasty": "唐代", "author": "苏颋", "instruct": "五言律诗"}
{"title": "杂题", "content": "羊裘老人只念归，安用星辰动紫微。洛阳城中市儿眼，情知不识钓鱼矶。", "dynasty": "宋代", "author": "陆游", "instruct": "七言绝句"}
{"title": "祁四再赴江南别诗", "content": "万里来又去，三湘东复西。别多人换鬓，行远马穿蹄。山驿秋云冷，江帆暮雨低。怜君不解说，相忆在书题。", "dynasty": "唐代", "author": "岑参", "instruct": "五言律诗"}
{"title": "早行", "content": "雨洒江声风又吹，扁舟正与睡相宜。无端戍鼓催前去，别却青山向晓时。", "dynasty": "唐代", "author": "罗邺", "instruct": "七言绝句"}
{"title": "梨花", "content": "艳静如笼月，香寒未逐风。桃花徒照地，终被笑妖红。", "dynasty": "唐代", "author": "钱起", "instruct": "五言绝句"}
{"title": "九宫山", "content": "真人何代结幽栖，累世奎光焕紫泥。日月高奔黄道近，衡庐傍出玉绳低。", "dynasty": "宋代", "author": "谢枋得", "instruct": "七言绝句"}
{"title": "夏初湖村杂题", "content": "胎发茸茸漆不如，夏初安健胜春初。双瞳嬾看公卿面，却解灯前读细书。", "dynasty": "宋代", "author": "陆游", "instruct": "七言绝句"}
{"title": "春", "content": "红桃素李竞年华，周偏长安万万家。何事青青庭下柏，东风吹尽亦无花。", "dynasty": "宋代", "author": "司马光", "instruct": "七言绝句"}
{"title": "牧童", "content": "草铺横野六七里，笛弄晚风三四声。归来饱饭黄昏后，不脱蓑衣卧月明。", "dynasty": "唐代", "author": "吕岩", "instruct": "七言绝句"}
{"title": "失婢", "content": "宅院小墙庳，坊门帖榜迟。旧恩惭自薄，前事悔难追。笼鸟无常主，风花不恋枝。今宵在何处，唯有月明知。", "dynasty": "唐代", "author": "白居易", "instruct": "五言律诗"}
{"title": "岛树", "content": "波涛漱苦盘根浅，风雨飘多著叶迟。迥出孤烟残照里，鹭鹚相对立高枝。", "dynasty": "唐代", "author": "陆龟蒙", "instruct": "七言绝句"}
{"title": "诗", "content": "游鸟翔故巢。狐死反邱穴。我信归故乡。安得惮离别。", "dynasty": "魏晋", "author": "曹植", "instruct": "五言绝句"}
{"title": "木犀", "content": "慈瓶对贮碧金丛，万斛香藏一粟中。侵晓起来清馥满，夜来真睡广寒宫。", "dynasty": "宋代", "author": "姚勉", "instruct": "七言绝句"}
{"title": "左藏南库西庑下纸閤负暄戏题", "content": "水衡仙客住冰天，雪齧风餐更禁烟。不是移来小旸谷，老夫冻折两诗肩。", "dynasty": "宋代", "author": "杨万里", "instruct": "七言绝句"}
{"title": "夏雨", "content": "连朝暑溽不可过，动地忽有东北风；嵯峨云压世界碎，夭矫龙卷江湖空。尘沙洗濯草木醒，沟浍澰灩舟舸通。更烦造物出壮观，跨海千丈垂天虹。", "dynasty": "宋代", "author": "陆游", "instruct": "七言律诗"}
{"title": "从兄龙武将军没于边戍，过旧营宅作", "content": "前年都尉没边城，帐下何人领旧兵。徼外瘴烟沉鼓角，山前秋日照铭旌。笙歌却返乌衣巷，部曲皆还细柳营。今日园林过寒食，马蹄犹拟入门行。", "dynasty": "唐代", "author": "徐铉", "instruct": "七言律诗"}
{"title": "吴门 四", "content": "姑苏台畔夕阳斜，宝马金鞍翡翠车。一自美人和泪去，河山终古是天涯。", "dynasty": "近代", "author": "苏曼殊", "instruct": "七言绝句"}
{"title": "雉山", "content": "为爱空门息世机，儒衣不著著僧衣。渊鱼林鸟已闻法，更待当年瑞雉归。", "dynasty": "宋代", "author": "黄照", "instruct": "七言绝句"}
{"title": "余成诗", "content": "丹籍生涯无列鼎，白头忠信可专城。自非车骑将军势，愧使王尼常作兵。", "dynasty": "宋代", "author": "黄庭坚", "instruct": "七言绝句"}
{"title": "秋行", "content": "野菜香粳乐晚年，疏林晴日好秋天。风瓢满耳鸣琴筑，黄叶深窝得宴眠。", "dynasty": "明代", "author": "顾源", "instruct": "七言绝句"}
{"title": "夏词", "content": "炎威天气日偏长，汗湿轻罗倚画窗。蜂蝶不知春已去，又衔花瓣到兰房。", "dynasty": "明代", "author": "智生", "instruct": "七言绝句"}
{"title": "春宵", "content": "春宵一刻值千金，花有清香月有阴。歌管楼台声细细，秋千院落夜沉沉。", "dynasty": "宋代", "author": "苏轼", "instruct": "七言绝句"}
{"title": "果实", "content": "甜于糖蜜软于酥，阆苑山头拥万株。叶底深藏红玳瑁，枝边低缀碧珊瑚。", "dynasty": "宋代", "author": "陈尧叟", "instruct": "七言绝句"}
{"title": "游宣州琴溪同武平一作", "content": "灵溪非人迹，仙意素所秉。鳞岭森翠微，澄潭照秋景。", "dynasty": "唐代", "author": "邢巨", "instruct": "五言绝句"}
{"title": "北行第九十二", "content": "浮云连海岱，寒芜际碣石。落景惜登临，人烟渺萧瑟。", "dynasty": "宋代", "author": "文天祥", "instruct": "五言绝句"}
{"title": "地隅", "content": "江汉山重阻，风云地一隅。年年非故物，处处是穷途。丧乱秦公子，悲凉楚大夫。平生心已折，行路日荒芜。", "dynasty": "唐代", "author": "杜甫", "instruct": "五言律诗"}
{"title": "过麻子湖遇逆风有作", "content": "来去船皆欲便风，天心岂解两相从。侬帆一顺渠应怨，不若从渠且苦侬。", "dynasty": "宋代", "author": "姚勉", "instruct": "七言绝句"}
{"title": "春晚", "content": "青梅如豆带烟垂，紫蕨成拳着雨肥。只有小桥杨柳外，杏花未肯放春归。", "dynasty": "宋代", "author": "方岳", "instruct": "七言绝句"}
{"title": "伤友", "content": "玉棺来九天，凫舄掩穷泉。芜没池塘屿，凄凉翰墨筵。短期存大梦，旧好委浮烟。我有幽兰曲，因君遂绝弦。", "dynasty": "唐代", "author": "李群玉", "instruct": "五言律诗"}
{"title": "八十吟十绝", "content": "诚翁仅有四千首，惟放翁几满万篇。老子胸中有残锦，问天乞与放翁年。", "dynasty": "宋代", "author": "刘克庄", "instruct": "七言绝句"}
{"title": "暮春", "content": "柳外宫莺啭晓寒，万花开尽正春残。沉香亭北栏干曲，独抱琵琶看牡丹。", "dynasty": "宋代", "author": "陈允平", "instruct": "七言绝句"}
{"title": "远师", "content": "东宫白庶子，南寺远禅师。何处遥相见，心无一事时。", "dynasty": "唐代", "author": "白居易", "instruct": "五言绝句"}
{"title": "吟诗", "content": "渔溪僻好只吟诗，此意还须识者知。自古岛郊贫彻骨，诗逢穷处始为奇。", "dynasty": "宋代", "author": "俞桂", "instruct": "七言绝句"}
{"title": "夜兴", "content": "夜阑扶策绕中庭，云罅三三两两星。安得南风卷云尽，烂然河白映天青。", "dynasty": "宋代", "author": "陆游", "instruct": "七言绝句"}
{"title": "秋思", "content": "秋云易簇日常阴，西望山村每欲寻。屏掩数峰临峭绝，蛇蟠一径入幽深。", "dynasty": "宋代", "author": "陆游", "instruct": "七言绝句"}
{"title": "饮马长城窟行", "content": "浮舟横大江。讨彼犯荆虏。武将齐贯錍。征人伐金鼓。长戟十万队。幽冀百石弩。发机若雷电。一发连四五。", "dynasty": "魏晋", "author": "曹丕", "instruct": "五言律诗"}
{"title": "竹枝歌送萧月潭", "content": "子期逝矣谁知音，堪舆茫茫劳我心。石坛后夜好明月，忆尔琴中飞佩吟。", "dynasty": "明代", "author": "朱綝", "instruct": "七言绝句"}
{"title": "思圣吟", "content": "不逢圣人时，不见圣人面。圣人言可闻，圣人心可见。", "dynasty": "宋代", "author": "邵雍", "instruct": "五言绝句"}
{"title": "偶题", "content": "冷澹清虚未是贫，吾家富贵自天真。江山风月元无禁，足许閒人作主人。", "dynasty": "宋代", "author": "姜特立", "instruct": "七言绝句"}
{"title": "览显忠上人诗", "content": "昔读远公传，颇闻高行僧。庐山将欲雪，瀑布结成冰。寻迹数百载，历危千万层。师来笑贾岛，任教飞片落杯中。晓来城郭遮无路，阮籍驱车莫叹穷。", "dynasty": "宋代", "author": "梅尧臣", "instruct": "七言律诗"}
{"title": "元夕", "content": "粉痕红点万花攒，玉气珠光宝月团。帘箔通明香似雾，东君无处著春寒。", "dynasty": "宋代", "author": "范成大", "instruct": "七言绝句"}
{"title": "下第", "content": "谩把青春酒一杯，愁襟未信酒能开。江边依旧空归去，帝里还如不到来。门掩残阳鸣鸟雀，花飞何处好池台。此时惆怅便堪老，何用人间岁月催。", "dynasty": "唐代", "author": "罗邺", "instruct": "七言律诗"}
{"title": "快活吟第三笔示诸儿", "content": "小儿求我第三笔，醉中言语不择出。老怀空空无他肠，汝祖心事须当毕。", "dynasty": "宋代", "author": "陈著", "instruct": "七言绝句"}
{"title": "古意", "content": "重上青楼拂蛛网，却匀愁黛对菱波。也知新旧争多少，敢话机头织素多。", "dynasty": "宋代", "author": "夏竦", "instruct": "七言绝句"}
{"title": "鸳鸯湖棹歌　之六十八", "content": "阿侬家住秦溪头，日长爱棹横湖舟。沾云寺东花已放，义妇堰南春可游。", "dynasty": "清代", "author": "朱彝尊", "instruct": "七言绝句"}
{"title": "咏史", "content": "六雄糜沸扰天纲，天下嗷嗷望禹汤。多事秦皇能一统，却教人忆楚怀王。", "dynasty": "明代", "author": "刘基", "instruct": "七言绝句"}
{"title": "行安溪道中", "content": "鸡豚殆尽官车过，豺虎犹存野老愁。万一皇恩更宽大，会令戈甲变耡耰。", "dynasty": "宋代", "author": "黄公度", "instruct": "七言绝句"}
{"title": "病猿", "content": "瘦缠金锁惹朱楼，一别巫山树几秋。寒想蜀门清露滴，暖怀湘岸白云流。罢抛檐果沉僧井，休拗崖冰溅客舟。啼过三声应有泪，画堂深不彻王侯。", "dynasty": "唐代", "author": "李洞", "instruct": "七言律诗"}
{"title": "半塘", "content": "柳暗阊门逗晓开，半塘塘下越溪回。炊烟拥柁船船过，芳草缘堤步步来。", "dynasty": "宋代", "author": "范成大", "instruct": "七言绝句"}
{"title": "象", "content": "郁林开郡毕，维扬作贡初。万推方演梦，惠子正焚书。执燧奔吴战，量舟入魏墟。六牙行致远，千叶奉高居。", "dynasty": "唐代", "author": "李峤", "instruct": "五言律诗"}
{"title": "岁晏", "content": "得路只轮车易上，失时独幅被难眠。淡黄虀饭茅柴酒，东掩西遮也过年。", "dynasty": "宋代", "author": "洪咨夔", "instruct": "七言绝句"}
{"title": "云安公主下降奉诏作催妆诗", "content": "云安公主贵，出嫁五侯家。天母亲调粉，日兄怜赐花。催铺百子帐，待障七香车。借问妆成未，东方欲晓霞。", "dynasty": "唐代", "author": "陆畅", "instruct": "五言律诗"}
{"title": "早春", "content": "近陂牛湩白，远浦鸭头青。一棹悠然去，东风吹酒醒。", "dynasty": "宋代", "author": "陆游", "instruct": "五言绝句"}
{"title": "四月间读杜牧之荷叶诗一时回首背西风之句尝", "content": "冰霜枯冻度穷冬，昨夜阳和始用工。多少柳条知此意，一时开眼望东风。", "dynasty": "宋代", "author": "郑刚中", "instruct": "七言绝句"}
{"title": "夜归", "content": "冲冲行路自多岐，已踏归途尚虑非。迄犬只知人是盗，不知人亦夜来归。", "dynasty": "宋代", "author": "王令", "instruct": "七言绝句"}
{"title": "北行第九十一", "content": "清秋望不极，中原杳茫茫。游子怅寂寥，下马古战场。", "dynasty": "宋代", "author": "文天祥", "instruct": "五言绝句"}
{"title": "长干行·家临九江水", "content": "家临九江水，来去九江侧。同是长干人，生小不相识。", "dynasty": "唐代", "author": "崔颢", "instruct": "五言绝句"}
{"title": "家园", "content": "眺望西山在目中，更须宽展竹篱通。残梅尚守清帘节，不嫁东君昨夜风。", "dynasty": "宋代", "author": "俞桂", "instruct": "七言绝句"}
{"title": "已亥杂诗 149", "content": "只将愧汗湿莱衣，毁极堂堂岁月迟。世事沧桑心事定，此生一跌莫全非。", "dynasty": "清代", "author": "龚自珍", "instruct": "七言绝句"}
{"title": "秋夕", "content": "红烛秋光冷画屏，轻罗小扇扑流萤。天阶夜色凉如水，坐看牵牛织女星。", "dynasty": "唐代", "author": "杜牧", "instruct": "七言绝句"}
{"title": "秋词", "content": "清夜宫车出建章，紫衣小队两三行。石阑干畔银灯过，照见芙蓉叶上霜。", "dynasty": "元代", "author": "萨都剌", "instruct": "七言绝句"}
{"title": "松江", "content": "香飘菡萏短篷中，水色山光一样同。行止又非人所料，今年两度上垂虹。", "dynasty": "宋代", "author": "俞桂", "instruct": "七言绝句"}
{"title": "萤诗", "content": "肖翘虽振羽，戚促尽疑冰。风助流还急，烟遮点渐凝。不须轻列宿，才可拟孤灯。莫倚隋家事，曾烦下诏征。", "dynasty": "唐代", "author": "陆龟蒙", "instruct": "五言律诗"}
{"title": "出行湖山间杂赋", "content": "新酿学鹅黄，幽花作蜜香。客邀闲即去，病起醉何伤？野寺无晨粥，村伶有夜场。吾心静如水，随事答年光。", "dynasty": "宋代", "author": "陆游", "instruct": "五言律诗"}
{"title": "春词", "content": "良人朝早半夜起，樱桃如珠露如水。下堂把火送郎回，移枕重眠晓窗里。", "dynasty": "唐代", "author": "王建", "instruct": "七言绝句"}
{"title": "早秋江行", "content": "回望湓城远，西风吹荻花。暮潮江势阔，秋雨雁行斜。多醉浑无梦，频愁欲到家。渐惊云树转，数点是晨鸦。", "dynasty": "唐代", "author": "窦巩", "instruct": "五言律诗"}
{"title": "病鹤", "content": "忆得当时病未遭，身为仙驭雪为毛。今来沙上飞无力，羞见樯乌立处高。", "dynasty": "唐代", "author": "雍陶", "instruct": "七言绝句"}
{"title": "清明", "content": "淡烟疏雨晴明日，飞絮落花游子心。燕话春愁初睡起，一帘草色暮池深。", "dynasty": "宋代", "author": "方岳", "instruct": "七言绝句"}
{"title": "偶作", "content": "利剑不可近，美人不可亲。利剑近伤手，美人近伤身。道险不在广，十步能摧轮。情爱不在多，一夕能伤神。", "dynasty": "唐代", "author": "孟郊", "instruct": "五言律诗"}
{"title": "久雨", "content": "云影蔽遥空，无端淡复浓。两旬绵密雨，二月似深冬。诗酒从教数，帘帏一任重。孰知春有地，微露小桃红。", "dynasty": "唐代", "author": "殷尧藩", "instruct": "五言律诗"}
{"title": "墨梅", "content": "日暮横斜又一枝，水边记我独吟诗。不妨更作江南雨，并写青青叶下垂。", "dynasty": "宋代", "author": "张栻", "instruct": "七言绝句"}
{"title": "惆怅", "content": "身情长在暗相随，生魄随君君岂知。被头不暖空沾泪，钗股欲分犹半疑。朗月清风难惬意，词人绝色多伤离。何如饮酒连千醉，席地幕天无所知。", "dynasty": "唐代", "author": "韩偓", "instruct": "七言律诗"}
{"title": "秋晚", "content": "残星残月一声钟，谷际岩隈爽气浓。不向碧台惊醉梦，但来清镜促愁容。繁金露洁黄笼菊，独翠烟凝远涧松。闲步幽林与苔径，渐移栖鸟及鸣蛩。", "dynasty": "唐代", "author": "罗邺", "instruct": "七言律诗"}
{"title": "寒食相将诸子游翟得园十诗", "content": "小小茅亭短短窗，海棠围里柳中央。乍晴萱草浑无力，落尽梅花尚有香。", "dynasty": "宋代", "author": "杨万里", "instruct": "七言绝句"}
{"title": "秋晚郊行即事", "content": "篱豆垂花陇麦齐，炊红篘绿小春时。田家处处丰年乐，画出豳风七月诗。", "dynasty": "宋代", "author": "周密", "instruct": "七言绝句"}
{"title": "丘小府小鼓歌", "content": "地盘山鸡犹可像，坎坎砰砰随手长。夜半高楼沈醉时，万里踏桥乱山响。", "dynasty": "唐代", "author": "顾况", "instruct": "七言绝句"}
{"title": "有感", "content": "将军塞上夸三箭，学士堂中记八砖。正眼观来都是幻，月明群蚁在花毡。", "dynasty": "宋代", "author": "葛立方", "instruct": "七言绝句"}
{"title": "风", "content": "撩钗盘孔雀，恼带拂鸳鸯。罗荐谁教近，斋时锁洞房。", "dynasty": "唐代", "author": "李商隐", "instruct": "五言绝句"}
{"title": "五月二十八日书诗人壁", "content": "不识山村路纵横，但随流水小桥行。一春尚未闻黄鸟，玉女峰前第一声。", "dynasty": "清代", "author": "黄宗羲", "instruct": "七言绝句"}
{"title": "赋得集池雁诗", "content": "逢风时迥度，逐侣乍争飞。犹忆方塘水，今秋已复归。", "dynasty": "南北朝", "author": "庾信", "instruct": "五言绝句"}
{"title": "素梅 十六", "content": "疏花粲粲照寒水，玛瑙坡前春独回。却忆去年风雪里，吹箫曾棹酒船来。", "dynasty": "元代", "author": "王冕", "instruct": "七言绝句"}
{"title": "偶题", "content": "露叶明朝彩，云峰吐夕岚。山中无限景，诗力不相参。", "dynasty": "宋代", "author": "姜特立", "instruct": "五言绝句"}
{"title": "南楚", "content": "南楚青春异，暄寒早早分。无名江上草，随意岭头云。正月蜂相见，非时鸟共闻。杖藜妨跃马，不是故离群。", "dynasty": "唐代", "author": "杜甫", "instruct": "五言律诗"}
{"title": "题画", "content": "秋风白露荻花鲜，万顷波光接远天。怅望伊人何处是，孤舟荡漾夕阳边。", "dynasty": "明代", "author": "毛绍龄", "instruct": "七言绝句"}
{"title": "云", "content": "南北东西似客身，远峰高鸟自为邻。清歌一曲犹能住，莫道无心胜得人。", "dynasty": "唐代", "author": "吴融", "instruct": "七言绝句"}
{"title": "咏柳", "content": "袅雨拖风不自持，全身无力向人垂。玉纤折得遥相赠，便似观音手里时。", "dynasty": "唐代", "author": "韩偓", "instruct": "七言绝句"}
{"title": "与潭州智度寺慧觉诗", "content": "达者推心兼济物，圣贤传法不离真。请师开说西来意，七祖如今未有人。", "dynasty": "唐代", "author": "吕岩", "instruct": "七言绝句"}
{"title": "元翰少卿宠惠谷帘水一器、龙团二枚，仍以新诗为贶，叹味不已，次韵奉和", "content": "岩垂匹练千丝落，雷起双龙万物春。此水此茶俱第一，共成三绝鉴中人。", "dynasty": "宋代", "author": "苏轼", "instruct": "七言绝句"}
{"title": "黄雀", "content": "群聚群武飞畏行，饮啄惊鸣顾无已。多虞多事足机张，独宿蓬蒿信为美。", "dynasty": "宋代", "author": "曹勋", "instruct": "七言绝句"}
{"title": "李花", "content": "枝缀霜葩白，无言笑晓风。清芳谁是侣，色间小桃红。", "dynasty": "宋代", "author": "汪洙", "instruct": "五言绝句"}
{"title": "早行", "content": "露侵驼褐晓寒轻，星斗阑干分外明。寂寞小桥和梦过，稻田深处草虫鸣。", "dynasty": "宋代", "author": "陈与义", "instruct": "七言绝句"}
{"title": "趋府", "content": "燕子梁间渐有声，碧油窗外未天明。长街官树留残月，满马好风吹宿酲。", "dynasty": "元代", "author": "张昱", "instruct": "七言绝句"}
{"title": "送孟六归襄阳（一作张子容诗）", "content": "杜门不复出，久与世情疏。以此为良策，劝君归旧庐。醉歌田舍酒，笑读古人书。好是一生事，无劳献子虚。", "dynasty": "唐代", "author": "王维", "instruct": "五言律诗"}
{"title": "雨中", "content": "青桐承雨声，声声何重叠。疏滴下高枝，次打欹低叶。鸟湿更梳翎，人愁方拄颊。独自上西楼，风襟寒帖帖。", "dynasty": "唐代", "author": "韩偓", "instruct": "五言律诗"}
{"title": "咏画屏风诗 八", "content": "日晚金槌络。朱轩流水车。{车宪}拂缘堤柳。甍飘夹路花。定迎刘碧玉。将过阴丽华。非是高阳路。莫畏接{罒/离}斜。", "dynasty": "南北朝", "author": "庾信", "instruct": "五言律诗"}
{"title": "劝醉", "content": "窦家能酿销愁酒，但是愁人便与销。愿我共君俱寂寞，只应连夜复连朝。", "dynasty": "唐代", "author": "元稹", "instruct": "七言绝句"}
{"title": "雪晴", "content": "未快溪桥踏雪心，朝阳已复上遥岑。可怜昨夜琼瑶迹，化作春泥尺许深。", "dynasty": "宋代", "author": "曾几", "instruct": "七言绝句"}
{"title": "隐居", "content": "苍石红泉少隐家，牵牛延蔓绕篱笆。不知满径秋多少，凉露西风淡泊花。", "dynasty": "明代", "author": "叶子奇", "instruct": "七言绝句"}
{"title": "途中", "content": "故园回首雁初来，马上千愁付一杯。惟有新诗似相识，暮山吟处共徘徊。", "dynasty": "唐代", "author": "赵嘏", "instruct": "七言绝句"}
{"title": "夏口行寄婺州诸弟", "content": "回头烟树各天涯，婺女星边远寄家。尽眼楚波连梦泽，满衣春雪落江花。双双得伴争如雁，一一归巢却羡鸦。谁道我随张博望，悠悠空外泛仙槎。", "dynasty": "唐代", "author": "韦庄", "instruct": "七言律诗"}
{"title": "出关", "content": "朝缨初解佐江濆，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。", "dynasty": "唐代", "author": "杜牧", "instruct": "七言律诗"}
{"title": "措处吟", "content": "在未定之时，当难处之地。方事之危疑，见人之措置。", "dynasty": "宋代", "author": "邵雍", "instruct": "五言绝句"}
{"title": "九日宝林塔中作", "content": "甕头无酒菊花青，千丈苍崖孰与登。从此重阳课茶事，不携儿女只携僧。", "dynasty": "宋代", "author": "苏泂", "instruct": "七言绝句"}
{"title": "郁林八景诗 其七 紫水流霞", "content": "城南紫水不常流，桂发新香预报秋。尽说红霞能映树，祥光偏令照龙头。", "dynasty": "明代", "author": "邝元乐", "instruct": "七言绝句"}
{"title": "山中", "content": "长江悲已滞，万里念将归。况属高风晚，山山黄叶飞。", "dynasty": "唐代", "author": "王勃", "instruct": "五言绝句"}
{"title": "第一百五十八", "content": "老夫悲暮年，天涯故人少。每望东南云，决眦入归鸟。", "dynasty": "宋代", "author": "文天祥", "instruct": "五言绝句"}
{"title": "酬柳郎中春日归扬州南郭见别之作", "content": "广陵三月花正开，花里逢君醉一回。南北相过殊不远，暮潮从去早潮来。", "dynasty": "唐代", "author": "韦应物", "instruct": "七言绝句"}
{"title": "红梅", "content": "瞥眼繁华处处空，寒林独透一枝红。入时姿态人争羡，清韵须知冰雪同。", "dynasty": "宋代", "author": "刘嗣庆", "instruct": "七言绝句"}
{"title": "送张四", "content": "枫林已愁暮，楚水复堪悲。别后冷山月，清猿无断时。", "dynasty": "唐代", "author": "王昌龄", "instruct": "五言绝句"}
{"title": "城南偶题", "content": "谁家朱阁道边开，竹拂栏干满壁苔。野水不知何处去，游人却是等闲来。南山气耸分红树，北阙风高隔紫苔。可惜登临好光景，五门须听鼓声回。", "dynasty": "唐代", "author": "章碣", "instruct": "七言律诗"}
{"title": "菊花", "content": "露染黄金一样圆，风来香在短篱边。虽然不解将春买，未与痴人当赌钱。", "dynasty": "宋代", "author": "郑刚中", "instruct": "七言绝句"}
{"title": "征人早行图", "content": "杜鹃花下杜鹃啼，乌臼树头乌臼栖。不待鸣鸡度关去，梦中征马尚闻嘶。", "dynasty": "明代", "author": "杨慎", "instruct": "七言绝句"}
{"title": "林园", "content": "情知天也眷诗人，借与林园别样春。竹影因风我态度，梅花得月更精神。", "dynasty": "宋代", "author": "史弥宁", "instruct": "七言绝句"}
{"title": "千蹊", "content": "千蹊百隧散林丘，图画风烟一色秋。但有兴来随处好，杨朱何苦涕横流。", "dynasty": "宋代", "author": "王安石", "instruct": "七言绝句"}
{"title": "春日离合诗 一", "content": "秦青初变曲。未有逐琴心。明年花树下。月月来相寻。", "dynasty": "南北朝", "author": "庾信", "instruct": "五言绝句"}
{"title": "代嘲", "content": "过作抛人去，非真我独知。如何立不定，却有独来时。", "dynasty": "宋代", "author": "张耒", "instruct": "五言绝句"}
{"title": "偶咏", "content": "御热蕉衣健，扶羸竹杖轻。诵经凭槛立，散药绕廊行。暝槿无风落，秋虫欲雨鸣。身闲当将息，病亦有心情。", "dynasty": "唐代", "author": "白居易", "instruct": "五言律诗"}
{"title": "橹声", "content": "烟外桡声远，天涯幽梦回。争知江上客，不是故乡来。", "dynasty": "唐代", "author": "崔涂", "instruct": "五言绝句"}
{"title": "皇太子释尊诗", "content": "龙图升曜，龟籍流芳。俗资儒从，化以学昌。葳蕤四代，昭晰三王。挥发性灵，财成教方。高殿既筵，远言既宣。穷理尽奥，阐几洞玄。降情肃币，盥圣荐贤。", "dynasty": "南北朝", "author": "王思远", "instruct": "七言律诗"}
{"title": "黄葵", "content": "黄葵贵丽不妖娆，一朵新晴槛外高。还似迩英临便坐，曈昽朝日照天袍。", "dynasty": "宋代", "author": "张耒", "instruct": "七言绝句"}
{"title": "相和歌辞。度关山", "content": "雁塞日初晴，胡关雪复平。危竿缘广漠，古窦傍长城。拔剑金星出，弯弧玉羽鸣。谁知系虏者，贾谊是书生。", "dynasty": "唐代", "author": "李端", "instruct": "五言律诗"}
{"title": "木犀", "content": "丹桂固应为密友，黄花自合让高芳。夜来独立西风底，吹入诗肠咳唾香。", "dynasty": "宋代", "author": "陈著", "instruct": "七言绝句"}
{"title": "下塘", "content": "河水新添三尺高，河边芦苇有龟巢。波流夜夜飘渔箔，空点篮灯照树梢。", "dynasty": "宋代", "author": "高翥", "instruct": "七言绝句"}
{"title": "梅花", "content": "殷勤蝶障与蜂遮，一点幽香不许赊。岁岁相逢只如此，问花羞我我羞花。", "dynasty": "宋代", "author": "李流谦", "instruct": "七言绝句"}
{"title": "正月", "content": "正月今朝半，阳台信未回。水芹寒不食，山杏雨应开。世网留三宿，真源寄一杯。因声谢猿鸟，岁晏会归来。", "dynasty": "唐代", "author": "赵璜", "instruct": "五言律诗"}
{"title": "丁卯", "content": "九衢风静烛无烟，宝马香车往复还。三十二天应降瑞，尽移星斗照人间。", "dynasty": "宋代", "author": "晏殊", "instruct": "七言绝句"}
{"title": "春秋战国门。再吟", "content": "好龙天为降真龙，及见真龙瘁厥躬。接下不勤徒好士，叶公何异鲁哀公。", "dynasty": "唐代", "author": "周昙", "instruct": "七言绝句"}
{"title": "中岩", "content": "潇洒监城隈，聊驱俗驾回。世尘飞不到，山色翠成堆。", "dynasty": "宋代", "author": "岑象求", "instruct": "五言绝句"}
{"title": "东村", "content": "野人知我出门稀，男辍鉏耰女下机。掘得茈菇炊正熟，一杯苦劝护寒归。", "dynasty": "宋代", "author": "陆游", "instruct": "七言绝句"}
{"title": "漫兴", "content": "燕子年年入户飞，向人无是亦无非。来春强健还相见，送汝将雏又一归。", "dynasty": "宋代", "author": "汪藻", "instruct": "七言绝句"}
{"title": "二花", "content": "粲粲金钱映玉簪，荣华能得几光阴。季伦歌妓春申客，零落秋风没处寻。", "dynasty": "宋代", "author": "洪咨夔", "instruct": "七言绝句"}
{"title": "榜句", "content": "伶俜乖拙两何如，昼泥琴声夜泥书。数拍胡笳弹未熟，故人新命画胡车。", "dynasty": "唐代", "author": "杨乘", "instruct": "七言绝句"}
{"title": "忆别", "content": "佳人万里别，一念肠千结。何处望书来，天南雁飞绝。", "dynasty": "宋代", "author": "郭祥正", "instruct": "五言绝句"}
{"title": "漆园", "content": "好闲早成性，果此谐宿诺。今日漆园游，还同庄叟乐。", "dynasty": "唐代", "author": "裴迪", "instruct": "五言绝句"}
{"title": "和炅法师游昆明池诗 二", "content": "秋光丽晚天。鹢舸泛中川。密菱障浴鸟。高荷没钓船。碎珠萦断菊。残丝绕折莲。落花催斗酒。栖乌送一弦。", "dynasty": "南北朝", "author": "庾信", "instruct": "五言律诗"}
{"title": "鼓子", "content": "柔条长百尺，秀萼包千叶。不惜作高架，为君相引接。", "dynasty": "宋代", "author": "文同", "instruct": "五言绝句"}
{"title": "钓台", "content": "桐江波上一羊裘，钓得声名隘九州。天子曷尝遗故旧，先生不肯事王侯。", "dynasty": "宋代", "author": "石孝友", "instruct": "七言绝句"}
{"title": "遣怀", "content": "羲和走驭趁年光，不许人间日月长。遂使四时都似电，争教两鬓不成霜。荣销枯去无非命，壮尽衰来亦是常。已共身心要约定，穷通生死不惊忙。", "dynasty": "唐代", "author": "白居易", "instruct": "七言律诗"}
{"title": "野息", "content": "覆之茅三重，树以不加斲。野息若规模，规模如是作。", "dynasty": "宋代", "author": "赵蕃", "instruct": "五言绝句"}
{"title": "雪晴欲出而路泞未通戏作", "content": "雪消重作雨，冰释又成泥。已败筇枝兴，高眠听午鸡。", "dynasty": "宋代", "author": "陆游", "instruct": "五言绝句"}
{"title": "叹花", "content": "自是寻春去较迟，不须惆怅怨芳时。狂风落尽深红色，绿叶成阴子满枝。", "dynasty": "唐代", "author": "杜牧", "instruct": "七言绝句"}
{"title": "船斋", "content": "斋居安稳似乘船，鱼跃池光鹭宿烟。还有一生江海客，钓竿闲放日高眠。", "dynasty": "宋代", "author": "张孝祥", "instruct": "七言绝句"}
{"title": "伤心", "content": "伤心六十三除夕，都在慈亲膝下过。今日慈亲成永诀，又逢除夕恨如何？素琴将鼓光阴速，椒酒虚供涕泪多。只觉当初欢侍日，千金一刻总蹉跎！", "dynasty": "清代", "author": "袁枚", "instruct": "七言律诗"}
{"title": "追记题诗助楼", "content": "独自吟诗独倚楼，江山与我两悠悠。诗成更不知诗力，烟雨栏干看暮鸥。", "dynasty": "宋代", "author": "何梦桂", "instruct": "七言绝句"}
{"title": "武陵", "content": "武陵樵客出桃源，自许重游不作难。却觅洞门烟锁断，归舟风月夜深寒。", "dynasty": "宋代", "author": "黄庭坚", "instruct": "七言绝句"}
{"title": "夏昼", "content": "轻摇羽扇着轻纱，闲汲清泉自煮茶。缘是夏来无甚雨，小池犹未有荷花。", "dynasty": "宋代", "author": "俞桂", "instruct": "七言绝句"}
{"title": "燕", "content": "红紫争衔一片霞，香泥只向白云家。双双翠剪穿帘入，要掠姬人鬓上花。", "dynasty": "明代", "author": "屈大均", "instruct": "七言绝句"}
{"title": "从军行", "content": "平生一顾重，意气溢三军。野日分戈影，天星合剑文。弓弦抱汉月，马足践胡尘。不求生入塞，唯当死报君。", "dynasty": "唐代", "author": "骆宾王", "instruct": "五言律诗"}
{"title": "渔笛", "content": "扁舟吹笛度横塘，颖乃声中也断肠。莫道渔郎无别恨，武陵虽好是他乡。", "dynasty": "明代", "author": "王恭", "instruct": "七言绝句"}
{"title": "记梦", "content": "欹岩松桧转龙蛇，洞户仙人字少霞。炯炯长眉非是画，翠翘斜倚碧桃花。", "dynasty": "宋代", "author": "杨冠卿", "instruct": "七言绝句"}
{"title": "思亲", "content": "天外东风吹塞沙，忽闻归雁落梅花。江城此夜正春雨，独倚阑干心到家。", "dynasty": "元代", "author": "陈柏", "instruct": "七言绝句"}
{"title": "旅夕", "content": "风散古陂惊宿雁，月临荒戍起啼鸦。不堪吟断无人见，时复寒灯落一花。", "dynasty": "唐代", "author": "高蟾", "instruct": "七言绝句"}
{"title": "野井", "content": "纵无汲引味清澄，冷浸寒空月一轮。凿处若教当要路，为君常济往来人。", "dynasty": "唐代", "author": "郭震", "instruct": "七言绝句"}
{"title": "桧", "content": "强致南山树，来经渭水滩。生成未有意，鸦鹊莫相干。", "dynasty": "宋代", "author": "苏轼", "instruct": "五言绝句"}
{"title": "上元县（浙西作）", "content": "南朝三十六英雄，角逐兴亡尽此中。有国有家皆是梦，为龙为虎亦成空。残花旧宅悲江令，落日青山吊谢公。止竟霸图何物在，石麟无主卧秋风。", "dynasty": "唐代", "author": "韦庄", "instruct": "七言律诗"}
{"title": "罢钟陵幕吏十三年，来泊湓浦，感旧为诗", "content": "青梅雨中熟，樯倚酒旗边。故国残春梦，孤舟一褐眠。摇摇远堤柳，暗暗十程烟。南奏钟陵道，无因似昔年。", "dynasty": "唐代", "author": "杜牧", "instruct": "五言律诗"}
{"title": "伊州歌", "content": "清风明月苦相思，荡子从戎十载馀。征人去日殷勤嘱，归雁来时数附书。", "dynasty": "唐代", "author": "王维", "instruct": "七言绝句"}
{"title": "离家", "content": "丈夫三十身如此，疲马离乡懒著鞭。槐柳路长愁杀我，一枝蝉到一枝蝉。", "dynasty": "唐代", "author": "杜荀鹤", "instruct": "七言绝句"}
{"title": "桂", "content": "未植银宫里，宁移玉殿幽。枝生无限月，花满自然秋。侠客条为马，仙人叶作舟。愿君期道术，攀折可淹留。", "dynasty": "唐代", "author": "李峤", "instruct": "五言律诗"}
{"title": "刘后溪和雁湖即事诗十绝见示次韵", "content": "去年灶妇饱而腴，今岁啼饥眼欲枯。麦饭熟时犹远在，不多元气急须扶。", "dynasty": "宋代", "author": "洪咨夔", "instruct": "七言绝句"}
{"title": "元老和示小诗自谓非战之罪复作一绝并坐具还", "content": "请君却领弥天具，不欲终收陷虎名。莫道昏沉非战罪，何如不战屈人兵。", "dynasty": "宋代", "author": "苏辙", "instruct": "七言绝句"}
{"title": "中秋", "content": "闲吟秋景外，万事觉悠悠。此夜若无月，一年虚过秋。", "dynasty": "唐代", "author": "司空图", "instruct": "五言绝句"}
{"title": "第一百八十三", "content": "名贤慎出处，志士怀感伤。犹残数行泪，引古惜兴亡。", "dynasty": "宋代", "author": "文天祥", "instruct": "五言绝句"}
{"title": "溪上", "content": "溪上清涟树老苍，行穿溪树踏青阳。溪深树密无人处，只有幽花度水香。", "dynasty": "宋代", "author": "王令", "instruct": "七言绝句"}
{"title": "石城", "content": "系缆石城下，恣吟怀暂开。江人桡艇子，将谓莫愁来。", "dynasty": "唐代", "author": "蒋吉", "instruct": "五言绝句"}
{"title": "寓题（一作边城寓题）", "content": "王泽犹来雅在新，尚词微事可愁人。淫哇满眼关雎弱，犹贺清朝有此身。", "dynasty": "唐代", "author": "薛能", "instruct": "七言绝句"}
{"title": "闻笛", "content": "雪飞数片又成晴，透瓦清霜伴月明。一曲忽闻高士笛，临窗和以读书声。", "dynasty": "宋代", "author": "陆游", "instruct": "七言绝句"}
{"title": "莲花", "content": "淡淡红生细细香，半开人折寄山房。只缘清净超尘垢，颇似风流压众芳。", "dynasty": "宋代", "author": "张继先", "instruct": "七言绝句"}
{"title": "桑", "content": "溪桥接桑畦，钓笼晓群过。今朝去何早，向晚蚕恐饿。", "dynasty": "宋代", "author": "王安石", "instruct": "五言绝句"}
{"title": "和骆华分水岭诗", "content": "莫言种木事平平，多少行人上玉京。岂惮炎途依密荫，云天大芘尽蒙成。", "dynasty": "宋代", "author": "林致诚", "instruct": "七言绝句"}
{"title": "假十二峰", "content": "巴东三峡数巫阳，山入西陵更郁苍。何以假为非确论，直疑溟涬弟高唐。", "dynasty": "宋代", "author": "范成大", "instruct": "七言绝句"}
{"title": "陈疾", "content": "自怜旅舍亦酣歌，世路无机奈尔何。霄汉逼来心不动，鬓毛白尽兴犹多。残阳暂照乡关近，远鸟因投岳庙过。闲得此身归未得，磬声深夏隔烟萝。", "dynasty": "唐代", "author": "司空图", "instruct": "七言律诗"}
{"title": "戊寅中秋初度月下作", "content": "光寒于水连天接，色白如霜满地铺。谁画雁门今夜里，山川别样贮冰壶。", "dynasty": "清代", "author": "李基和", "instruct": "七言绝句"}
{"title": "东窗", "content": "寂寂东窗午梦残，更堪春雨作春寒。蛮童未报煎茶熟，一卷南华枕上看。", "dynasty": "宋代", "author": "陆游", "instruct": "七言绝句"}
{"title": "梅花", "content": "标薰江雪情偏韵，影墨窗蟾梦半回。耐冻有何香可述，雅交还喜淡相陪。", "dynasty": "宋代", "author": "陈景沂", "instruct": "七言绝句"}
{"title": "七夕", "content": "佳时卧病更添愁，枕簟凉生觉早秋。荩箧尽教尘网遍，三年不上曝衣楼。", "dynasty": "清代", "author": "方觐", "instruct": "七言绝句"}
{"title": "和人禁中作", "content": "前殿笼童昼鼓赊，对论兵食近袍纱。此时刻意言颇牧，不为云中首级差。", "dynasty": "宋代", "author": "宋祁", "instruct": "七言绝句"}
{"title": "石榴", "content": "蝉啸秋云槐叶齐，石榴香老庭枝低。流霞色染紫罂粟，黄蜡纸苞红瓠犀。玉刻冰壶含露湿，斒斑似带湘娥泣。萧娘初嫁嗜甘酸，嚼破水精千万粒。", "dynasty": "唐代", "author": "佚名", "instruct": "七言律诗"}
{"title": "右省仆射相公垂览和诗，复贻长句，辄次来韵", "content": "西院春归道思深，披衣闲听暝猿吟。铺陈政事留黄阁，偃息神机在素琴。玉柄暂时疏末座，瑶华频复惠清音。开晴便作东山约，共赏烟霞放旷心。", "dynasty": "唐代", "author": "徐铉", "instruct": "七言律诗"}
{"title": "苏州江岸留别乐天（一作白居易诗）", "content": "银泥裙映锦障泥，画舸停桡马簇蹄。清管曲终鹦鹉语，红旗影动薄寒嘶。渐消酒色朱颜浅，欲话离情翠黛低。莫忘使君吟咏处，女坟湖北武丘西。", "dynasty": "唐代", "author": "张籍", "instruct": "七言律诗"}
{"title": "五美吟·西施", "content": "一代倾城逐浪花，吴宫空自忆儿家。效颦莫笑东村女，头白西边上浣纱。", "dynasty": "清代", "author": "曹雪芹", "instruct": "七言绝句"}
{"title": "赠僧（一作赵嘏诗）", "content": "心法本无住，流沙归复来。锡随山鸟动，经附海船回。洗足柳遮寺，坐禅花委苔。唯将一童子，又欲上天台。", "dynasty": "唐代", "author": "许浑", "instruct": "五言律诗"}
{"title": "对菊", "content": "春花能得几时红，万树繁华转眼空。黄菊虽黄偏耐久，西风雅淡似东风。", "dynasty": "宋代", "author": "黄庚", "instruct": "七言绝句"}
{"title": "猛将吟", "content": "拟脍楼兰肉，蓄怒时未扬。秋鼙无退声，夜剑不隐光。虎队手驱出，豹篇心卷藏。古今皆有言，猛将出北方。", "dynasty": "唐代", "author": "孟郊", "instruct": "五言律诗"}
{"title": "舟行寄李湖州", "content": "客愁无次第，川路重辛勤。藻密行舟涩，湾多转楫频。薄游空感惠，失计自怜贫。赖有汀洲句，时时慰远人。", "dynasty": "唐代", "author": "张籍", "instruct": "五言律诗"}
{"title": "赋得谒帝承明庐诗", "content": "雾开仁寿殿。云绕承明庐。轮停绀幰引。马度红尘余。香貂拜黻衮。花绶拂玄除。谒帝升清汉。何殊入紫虚。", "dynasty": "隋代", "author": "江总", "instruct": "五言律诗"}
{"title": "睡觉偶吟", "content": "官初罢后归来夜，天欲明前睡觉时。起坐思量更无事，身心安乐复谁知。", "dynasty": "唐代", "author": "白居易", "instruct": "七言绝句"}
{"title": "炼丹岩留题", "content": "鹤来松有客，苔去石无衣。黄金浮世在，白发故人稀。", "dynasty": "宋代", "author": "张继先", "instruct": "五言绝句"}
{"title": "惜春", "content": "花开又花落，时节暗中迁。无计延春日，何能驻少年。小丛初散蝶，高柳即闻蝉。繁艳归何处，满山啼杜鹃。", "dynasty": "唐代", "author": "杜牧", "instruct": "五言律诗"}
{"title": "王常博寄示沌路七诗李肩吾用韵为予寿因次韵", "content": "误随烟艇武陵溪，未见桃花路已迷。云掩九扉风露冷，又吹残梦夕阳四。", "dynasty": "宋代", "author": "魏了翁", "instruct": "七言绝句"}
{"title": "中秋", "content": "秋景今宵半，天高月倍明。南楼谁宴赏，丝竹奏清声。", "dynasty": "宋代", "author": "汪洙", "instruct": "五言绝句"}
{"title": "十二月奉教作", "content": "玉烛年行尽，铜史漏犹长。池冷凝宵冻，庭寒积曙霜。兰心未动色，梅馆欲含芳。裴回临岁晚，顾步伫春光。", "dynasty": "唐代", "author": "李峤", "instruct": "五言律诗"}
{"title": "溪上行", "content": "垂阴覆绿波，檀栾影空注。傍有微径通，穿云向何处。", "dynasty": "宋代", "author": "张嵲", "instruct": "五言绝句"}
{"title": "段元衡出示与晦翁九日登紫霄峰诗及手帖并及", "content": "季承新寄峤南诗，君亦南游吊楚累。冰水玉山元自好，蛮烟蜑雨只生悲。", "dynasty": "宋代", "author": "赵蕃", "instruct": "七言绝句"}
{"title": "山堂", "content": "芒鞋疏到笋篱东，惯得苍苔把径封。已愧君诗足真味，尚将鸡肋较驼峰。", "dynasty": "宋代", "author": "张镃", "instruct": "七言绝句"}
{"title": "不寐", "content": "四远寂然群动收，只余严鼓度坊楼。无由更续三更梦，何处飞来一点愁。", "dynasty": "宋代", "author": "司马光", "instruct": "七言绝句"}
{"title": "西湖杂诗 之六", "content": "石罅苔花朱不枯，空岩乳水静舂揄。枫林一叶吊霜艳，竹翠万梢矜雪腴。", "dynasty": "清代", "author": "沈曾植", "instruct": "七言绝句"}
{"title": "新柳", "content": "轻轻须重不须轻，众木难成独早成。柔性定胜刚性立，一枝还引万枝生。天钟和气元无力，时遇风光别有情。谁道少逢知己用，将军因此建雄名。", "dynasty": "唐代", "author": "薛能", "instruct": "七言律诗"}
{"title": "泉亭", "content": "收拾风烟锁翠微，乱山穷处结岩扉。青天不尽鸟飞尽，吴楚川原似衲衣。", "dynasty": "宋代", "author": "范成大", "instruct": "七言绝句"}
{"title": "奉酬天平马十二仆射暇日言怀见寄之作", "content": "天平篇什外，政事亦无双。威令加徐土，儒风被鲁邦。清为公论重，宽得士心降。岁晏偏相忆，长谣坐北窗。", "dynasty": "唐代", "author": "韩愈", "instruct": "五言律诗"}
{"title": "古意", "content": "共绾同心结，那知有别离。对人争忍说，不敢画蛾眉。", "dynasty": "宋代", "author": "姜特立", "instruct": "五言绝句"}
{"title": "西斋", "content": "西斋新竹两三茎，也有风敲碎玉声。莫恨移来栏槛远，譬如元本此间生。", "dynasty": "唐代", "author": "刘兼", "instruct": "七言绝句"}
{"title": "夏夜", "content": "猛风飘电黑云生，霎霎高林簇雨声。夜久雨休风又定，断云流月却斜明。", "dynasty": "唐代", "author": "韩偓", "instruct": "七言绝句"}
{"title": "萤", "content": "秋风凛凛月依依，飞过高梧影里时。暗处若教同众类，世间争得有人知。", "dynasty": "唐代", "author": "郭震", "instruct": "七言绝句"}
{"title": "浿上杂诗", "content": "雨丝风片禁烟时，古柳神鸦叫水祠。莫问九梯宫旧事，玉鞭消息草离离。", "dynasty": "清代", "author": "李尚迪", "instruct": "七言绝句"}
{"title": "已亥杂诗 222", "content": "秋光明媚似春光，重九尊前草树香。可记前年宝藏寺，西山暮雨怨吴郎。", "dynasty": "清代", "author": "龚自珍", "instruct": "七言绝句"}
{"title": "淮阴行", "content": "何物令侬羡，羡郎船尾燕。衔泥趁樯竿，宿食长相见。", "dynasty": "唐代", "author": "刘禹锡", "instruct": "五言绝句"}
{"title": "相和歌辞。常林欢", "content": "宜城酒熟花覆桥，沙晴绿鸭鸣咬咬。秾桑绕舍麦如尾，幽轧鸣机双燕巢。马声特特荆门道，蛮水扬光色如草。锦荐金炉梦正长，东家呃喔鸡鸣早。", "dynasty": "唐代", "author": "温庭筠", "instruct": "七言律诗"}
{"title": "梦游", "content": "太华峰头秋气新，醉临绝壁岸纶巾。世间万事惟堪笑，禹迹茫茫九片麈。", "dynasty": "宋代", "author": "陆游", "instruct": "七言绝句"}
{"title": "九天观", "content": "谁言九天高，今忽在平地。仙院阒无人，松阴双鹤睡。", "dynasty": "清代", "author": "丘逢甲", "instruct": "五言绝句"}
{"title": "戏作贫诗", "content": "左券频称贷，西成少盖藏。苦饥炊稻种，缘病卖桑黄。土焙怜烟暖，藜羹爱糁香君看首阳叟，穷死亦何伤？", "dynasty": "宋代", "author": "陆游", "instruct": "五言律诗"}
{"title": "春雪", "content": "新年都未有芳华，二月初惊见草芽。白雪却嫌春色晚，故穿庭树作飞花。", "dynasty": "唐代", "author": "韩愈", "instruct": "七言绝句"}
{"title": "劝友", "content": "至白涅不缁，至交淡不疑。人生静躁殊，莫厌相箴规。胶漆武可接，金兰文可思。堪嗟无心人，不如松柏枝。", "dynasty": "唐代", "author": "孟郊", "instruct": "五言律诗"}
{"title": "晚思", "content": "虞泉冬恨由来短，杨叶春期分外长。惆怅浮生不知处，明朝依旧出沧浪。", "dynasty": "唐代", "author": "高蟾", "instruct": "七言绝句"}
{"title": "春词", "content": "日射觚棱气郁葱，露华犹冷玉芙蓉。琐窗朱户春光暖，珠蕊琼花无数重。", "dynasty": "宋代", "author": "毛滂", "instruct": "七言绝句"}
{"title": "吴山晓行", "content": "草露泠泠著屐行，野桥村巷不知名。长庚如李天将曙，始听荒鸡第一声。", "dynasty": "明代", "author": "九皋声公", "instruct": "七言绝句"}
{"title": "闻筝诗", "content": "酒清香蔼夜搊筝，弦上凉生六月冰。但许风流擅南馆，不教飞梦绕西陵。", "dynasty": "明代", "author": "盛仲交", "instruct": "七言绝句"}
{"title": "梅花", "content": "照影月斜寒濑浅，吹香风细夜帘疎。萼绿华来谁得见，借君云佩与霞裾。", "dynasty": "宋代", "author": "李流谦", "instruct": "七言绝句"}
{"title": "看云", "content": "何峰触石湿苔钱，便逐高风离瀑泉。深处卧来真隐逸，上头行去是神仙。千寻有影沧江底，万里无踪碧落边。长忆旧山青壁里，绕庵闲伴老僧禅。", "dynasty": "唐代", "author": "齐己", "instruct": "七言律诗"}
{"title": "夏日过庄严寺僧索诗为留三绝", "content": "笑脱尘衫扑软红，杖藜徙倚水光中。最怜林叶深深处，遮尽斜阳不碍风。", "dynasty": "宋代", "author": "晁公武", "instruct": "七言绝句"}
{"title": "诗", "content": "和风从东来。玄云起西山。夜中发此气。明旦飞甘泉。", "dynasty": "魏晋", "author": "刘桢", "instruct": "五言绝句"}
{"title": "莲花", "content": "影欹晴浪势欹烟，恨态缄言日抵年。轻雾晓和香积饭，片红时堕化人船。人间有笔应难画，雨后无尘更好怜。何限断肠名不得，倚风娇怯醉腰偏。", "dynasty": "唐代", "author": "崔橹", "instruct": "七言律诗"}
{"title": "寄诗友", "content": "别来春又春，相忆喜相亲。与我为同志，如君能几人。何时吟得力，渐老事关身。惟有前溪水，年年濯客尘。", "dynasty": "唐代", "author": "杜荀鹤", "instruct": "五言律诗"}
{"title": "书叹", "content": "雨夜孤舟宿镜湖，秋声萧瑟满菰蒲。书生有泪无挥处，寻见祥符九域图。", "dynasty": "宋代", "author": "陆游", "instruct": "七言绝句"}
{"title": "舟中作", "content": "会稽城上角呜呜，日落烟村暝欲无。千载虚名笑张翰，一官元不宜蓴鲈。", "dynasty": "宋代", "author": "陆游", "instruct": "七言绝句"}
{"title": "闻角", "content": "谁送寒声入梦中，遥知人在戍楼东。明朝梅岭花飞雪，未必都因昨夜风。", "dynasty": "宋代", "author": "黄庚", "instruct": "七言绝句"}
{"title": "竹", "content": "树色连云万叶开，王孙不厌满庭栽。凌霜尽节无人见，终日虚心待凤来。谁许风流添兴咏，自怜潇洒出尘埃。朱门处处多闲地，正好移阴覆翠苔。", "dynasty": "唐代", "author": "韩溉", "instruct": "七言律诗"}
{"title": "秋兴", "content": "淹速从来但信缘，襟怀无日不超然。唤船渡口因闲立，待饭僧床得蹔眠。", "dynasty": "宋代", "author": "陆游", "instruct": "七言绝句"}
{"title": "杂感", "content": "天际晴云舒复卷，庭中风絮去还来。人生自在常如此，何事能妨笑口开？", "dynasty": "宋代", "author": "陆游", "instruct": "七言绝句"}
{"title": "戍妇", "content": "梧桐叶落雁来时，见说沙场未解围。夜夜灯前做针线，倩谁边上寄寒衣。", "dynasty": "宋代", "author": "陈允平", "instruct": "七言绝句"}
{"title": "枫桥", "content": "长洲苑外草萧萧，却算游城岁月遥。唯有别时今不忘，暮烟疏雨过枫桥。", "dynasty": "唐代", "author": "张祜", "instruct": "七言绝句"}
{"title": "游子", "content": "游子喜乡远，非吾忆归庐。谁知奔他山，自欲早旋车。朝赏暮已足，图归愿无馀。当期附鹏翼，未偶方踌躇。", "dynasty": "唐代", "author": "贾岛", "instruct": "五言律诗"}
{"title": "宿桐庐馆同崔存度醉后作", "content": "江海漂漂共旅游，一樽相劝散穷愁。夜深醒后愁还在，雨滴梧桐山馆秋。", "dynasty": "唐代", "author": "白居易", "instruct": "七言绝句"}
{"title": "次韵何子应留诗为别", "content": "兰若生祠付百年，曾将秀笔纪夤缘。涪江口口歌遗爱，碑版悬知四裔传。", "dynasty": "宋代", "author": "王灼", "instruct": "七言绝句"}
{"title": "楚妃叹", "content": "章华台前楚江水，月色堕烟乌欲起。六宫不敢解罗衣，猎火照山君未归。", "dynasty": "明代", "author": "高启", "instruct": "七言绝句"}
{"title": "对镜", "content": "青镜重磨照白须，白须撚闲意何如。故园迢递千山外，荒郡淹留四载馀。风送竹声侵枕簟，月移花影过庭除。秋霜满领难消释，莫读离骚失意书。", "dynasty": "唐代", "author": "刘兼", "instruct": "七言律诗"}
{"title": "闲居", "content": "僻巷新苔遍，空庭弱柳垂。井栏防稚子，盆水试鹅儿。喜客加笾食，邀僧长路棋。未能抛世事，除此更何为。", "dynasty": "唐代", "author": "张祜", "instruct": "五言律诗"}
{"title": "杂拟", "content": "忽闻胡骑渡河水，月魄夜胁阴貂寒。独侍金舆立城肚，龙蛇不展绕旗竿。", "dynasty": "宋代", "author": "梅尧臣", "instruct": "七言绝句"}
{"title": "城上", "content": "城上冬冬鼓，朝衙复晚衙。为君慵不出，落尽绕城花。", "dynasty": "唐代", "author": "白居易", "instruct": "五言绝句"}
{"title": "寄短书歌", "content": "骨肉萍蓬各天末，十度附书九不达。孤台冷眼无来人，楚水秦天莽空阔。翔雁横秋过洞庭，西风落日浪峥嵘。三年音信凝颦外，一曲哀歌白发生。", "dynasty": "唐代", "author": "李群玉", "instruct": "七言律诗"}
{"title": "古柏", "content": "手植知何代，年齐偃盖松。结根生别树，吹子落邻峰。古干经龙嗅，高烟过雁冲。可佳繁叶尽，声不碍秋钟。", "dynasty": "唐代", "author": "李洞", "instruct": "五言律诗"}
{"title": "咏画屏风诗 二", "content": "浮桥翠盖拥。平旦雍门开。石崇迎客至。山涛载妓来。水纹恒独转。风花直乱回。谁能惜红袖。宁用捧金杯。", "dynasty": "南北朝", "author": "庾信", "instruct": "五言律诗"}
{"title": "十忆 忆行", "content": "屏帐腰支出洞房，花枝窣地领巾长。裙边遮定鸳鸯小，只有金莲步步香。", "dynasty": "宋代", "author": "李元膺", "instruct": "七言绝句"}
{"title": "晚春", "content": "昼静帘疏燕语频，双双斗雀动阶尘。柴扉日暮随风掩，落尽闲花不见人。", "dynasty": "唐代", "author": "元稹", "instruct": "七言绝句"}
{"title": "送别", "content": "杨柳东风树，青青夹御河。近来攀折苦，应为别离多。", "dynasty": "唐代", "author": "王之涣", "instruct": "五言绝句"}
{"title": "郴州", "content": "橘井苏仙宅，茶经陆羽泉。万峰团雉堞，二水汇城輭。", "dynasty": "宋代", "author": "张舜民", "instruct": "五言绝句"}
{"title": "听筝", "content": "端居正无绪，那复发秦筝。纤指传新意，繁弦起怨情。悠扬思欲绝，掩抑态还生。岂是声能感，人心自不平。", "dynasty": "唐代", "author": "张九龄", "instruct": "五言律诗"}
{"title": "咏松", "content": "半依岩岫倚云端，独立亭亭耐岁寒。一事颇为清节累，秦时曾作大夫官。", "dynasty": "宋代", "author": "李訦", "instruct": "七言绝句"}
{"title": "新荷", "content": "平波浮动洛妃钿，翠色娇圆小更鲜。荡漾湖光三十顷，未知叶底是谁莲。", "dynasty": "宋代", "author": "朱淑真", "instruct": "七言绝句"}
{"title": "燕台", "content": "礼士招贤万古名，高台依旧对燕城。如今寂寞无人上，春去秋来草自生。", "dynasty": "唐代", "author": "汪遵", "instruct": "七言绝句"}
{"title": "钟陵道中作", "content": "原隰经霜蕙草黄，塞鸿消息怨流芳。秋山落照见麋鹿，南国异花开雪霜。烟火近通槃瓠俗，水云深入武陵乡。曾逢啮缺话东海，长忆萧家青玉床。", "dynasty": "唐代", "author": "陈陶", "instruct": "七言律诗"}
{"title": "三月三日刘肯斋以诗约登金山游赏次韵答之", "content": "翠拥山亭漠漠烟，晓联飞盖共翩然。可堪烽火年年是，酒户河桥减昔年。", "dynasty": "明代", "author": "毛绍龄", "instruct": "七言绝句"}
{"title": "短歌", "content": "物候来相续，新蝉送晚莺。百年休倚赖，一梦甚分明。金鼎神仙隐，铜壶昼夜倾。不如早立德，万古有其名。", "dynasty": "唐代", "author": "王贞白", "instruct": "五言律诗"}
{"title": "惜春", "content": "愿言未偶非高卧，多病无憀选胜游。一夜雨声三月尽，万般人事五更头。年逾弱冠即为老，节过清明却似秋。应是西园花已落，满溪红片向东流。", "dynasty": "唐代", "author": "韩偓", "instruct": "七言律诗"}
{"title": "独居", "content": "深闭柴门长不出，功夫自课少闲时。翻音免问他人字，覆局何劳对手棋。生计如云无定所，穷愁似影每相随。到头归向青山是，尘路茫茫欲告谁。", "dynasty": "唐代", "author": "姚合", "instruct": "七言律诗"}
{"title": "秋感", "content": "畏涂历尽百年中，老卧穷阎一秃翁，衣杵凄凉常带月，井桐零落不禁风。空文久悔雕虫技，大学方施习射功。万一死前能少进，九原犹可见先公。", "dynasty": "宋代", "author": "陆游", "instruct": "七言律诗"}
{"title": "南阳", "content": "昆阳王气已萧疏，依旧山河捧帝居。废路塌平残瓦砾，破坟耕出烂图书。绿莎满县年荒后，白鸟盈溪雨霁初。二百年来霸王业，可知今日是丘墟。", "dynasty": "唐代", "author": "皮日休", "instruct": "七言律诗"}
{"title": "二叠", "content": "看来天地萃精英，占断人间一味清。唤作花王应不忝，未应但做水仙兄。", "dynasty": "宋代", "author": "刘克庄", "instruct": "七言绝句"}
{"title": "夜中起读书戏作", "content": "灭虏区区计本疏，水边乔木拥茅庐。九原定发韩公笑，至老依然一束书。", "dynasty": "宋代", "author": "陆游", "instruct": "七言绝句"}
{"title": "问疾封中录诗", "content": "形骸违学宦。狭巷幸为闲。虹回或有雨。云合又含寒。横湖韵鹤下。回溪狭猿还。怀贤为荣卫。和缓惠绮纨。", "dynasty": "南北朝", "author": "庾信", "instruct": "五言律诗"}
{"title": "古梅", "content": "孤标元不斗芳菲，雨瘦风皴老更奇。压倒嫩条千万蕊，只消疏影两三枝。", "dynasty": "宋代", "author": "范成大", "instruct": "七言绝句"}
{"title": "睡起", "content": "雨过云深竹屋低，老人睡起亦多时。风飘嫩竹侵檐入，手挽竹梢题小诗。", "dynasty": "宋代", "author": "郑刚中", "instruct": "七言绝句"}
{"title": "江村", "content": "极目江天一望赊，寒烟漠漠日西斜。十分秋色无人管，半属芦花半蓼花。", "dynasty": "宋代", "author": "黄庚", "instruct": "七言绝句"}
{"title": "巫山高（一作沈佺期诗）", "content": "巫山峰十二，环合象昭回。俯听琵琶峡，平看云雨台。古槎天外落，瀑水日边来。何忍猿啼夜，荆王枕席开。", "dynasty": "唐代", "author": "宋之问", "instruct": "五言律诗"}
{"title": "慕巢尚书书云室人欲为置一歌者非所安也…因而和之", "content": "东川已过二三春，南国须求一两人。富贵大都多老大，欢娱太半为亲宾。如愁翠黛应堪重，买笑黄金莫诉贫。他日相逢一杯酒，尊前还要落梁尘。", "dynasty": "唐代", "author": "白居易", "instruct": "七言律诗"}
{"title": "早起", "content": "月堕沧浪西，门开树无影。此时归梦阑，立在梧桐井。", "dynasty": "唐代", "author": "曹邺", "instruct": "五言绝句"}
{"title": "室中屏去长物戏作", "content": "久从昭代乞残骸，荷锸随行偶未埋。四壁尽空君勿怪，才留一物即关怀。", "dynasty": "宋代", "author": "陆游", "instruct": "七言绝句"}
{"title": "同虞记室登楼望远归诗", "content": "登楼欲望谭元春。遥遥见白衣。白衣犹远远。言是稍知非。对窗看宝瑟。入户弄鸣机。无令日光晚。门阁掩重扉。", "dynasty": "南北朝", "author": "何逊", "instruct": "五言律诗"}
{"title": "鉴", "content": "明鉴掩尘埃，含情照魏台。日中乌鹊至，花里凤凰来。玉彩疑冰彻，金辉似月开。方知乐彦辅，自有鉴人才。", "dynasty": "唐代", "author": "李峤", "instruct": "五言律诗"}
{"title": "巧松", "content": "万折千蟠去不回，不知处士为谁栽。钱塘九里空萧瑟，得似天孙送种来。", "dynasty": "宋代", "author": "华岳", "instruct": "七言绝句"}
{"title": "行次荥阳却寄诸弟", "content": "难把归书说远情，奉亲多阙拙为兄。早知寸禄荣家晚，悔不深山共汝耕。枕上算程关月落，帽前搜景岳云生。如今已作长安计，只得辛勤取一名。", "dynasty": "唐代", "author": "杜荀鹤", "instruct": "七言律诗"}
{"title": "寒瀑", "content": "玄冥布令雨成雪，白瀑倾崖玉作花。坐爱奔声空谷窅，幽深方觉是仙家。", "dynasty": "宋代", "author": "陈栩", "instruct": "七言绝句"}
{"title": "寄远", "content": "姮娥捣药无时已，玉女投壶未肯休。何日桑田俱变了，不教伊水向东流。", "dynasty": "唐代", "author": "李商隐", "instruct": "七言绝句"}
{"title": "松", "content": "倚空高槛冷无尘，往事闲徵梦欲分。翠色本宜霜后见，寒声偏向月中闻。啼猿想带苍山雨，归鹤应和紫府云。莫向东园竞桃李，春光还是不容君。", "dynasty": "唐代", "author": "韩溉", "instruct": "七言律诗"}
{"title": "旅行", "content": "少壮经勤苦，衰年始浪游。谁怜不龟手，他处却封侯。", "dynasty": "唐代", "author": "崔道融", "instruct": "五言绝句"}
{"title": "江行", "content": "漂泊病难任，逢人泪满襟。关东多事日，天末未归心。夜雨荆江涨，春云郢树深。殷勤听渔唱，渐次入吴音。", "dynasty": "唐代", "author": "郑谷", "instruct": "五言律诗"}
{"title": "啄木谣", "content": "丁丁向晚急还稀，啄遍庭槐未肯归。终日与君除蠹害，莫嫌无事不频飞。", "dynasty": "唐代", "author": "陈标", "instruct": "七言绝句"}
{"title": "惊雪", "content": "怪得北风急，前庭如月辉。天人宁许巧，剪水作花飞。", "dynasty": "唐代", "author": "陆畅", "instruct": "五言绝句"}
{"title": "鹎鵊", "content": "整刷衣裾紫翠新，晓天风露压鸡晨。应知不置莲花漏，长唤林中宴坐人。", "dynasty": "宋代", "author": "张耒", "instruct": "七言绝句"}
{"title": "即事", "content": "燕子将雏语夏深，绿槐庭院不多阴。西窗一雨无人见，展尽芭蕉数尺心。", "dynasty": "宋代", "author": "汪藻", "instruct": "七言绝句"}
{"title": "出郭舟行避雨树下", "content": "一片春云雨满川，渔蓑欲借苦无缘。多情水庙门前柳，遮我孤舟半日眠。", "dynasty": "明代", "author": "高启", "instruct": "七言绝句"}
{"title": "老恨", "content": "雪打杉松残，补书书不完。懒学渭上翁，辛苦把钓竿。", "dynasty": "唐代", "author": "刘叉", "instruct": "五言绝句"}
{"title": "新秋以窗里人将老门前树欲秋为韵作小诗", "content": "小智每自私，大患缘有身。孰能忘彼己？吾将友斯人。", "dynasty": "宋代", "author": "陆游", "instruct": "五言绝句"}
{"title": "燕", "content": "天女伺辰至，玄衣澹碧空。差池沐时雨，颉颃舞春风。相贺雕阑侧，双飞翠幕中。勿惊留爪去，犹冀识吴宫。", "dynasty": "唐代", "author": "李峤", "instruct": "五言律诗"}
{"title": "夜坐", "content": "庭前尽日立到夜，灯下有时坐彻明。此情不语何人会，时复长吁一两声。", "dynasty": "唐代", "author": "白居易", "instruct": "七言绝句"}
{"title": "楚王", "content": "十二巫山耸翠峦，楚王宫殿玉漓岏。定知为雨为云处，不似当初梦里看。", "dynasty": "宋代", "author": "张耒", "instruct": "七言绝句"}
{"title": "南朝", "content": "三篱盖驰道，风烈一无取。时见牧牛童，嗔牛吃禾黍。", "dynasty": "唐代", "author": "曹松", "instruct": "五言绝句"}
{"title": "春情", "content": "行乐芳春日正长，人情宜暖又宜凉。无端飞过双蝴蝶，忽动花香暗断肠。", "dynasty": "明代", "author": "熊叶飞", "instruct": "七言绝句"}
{"title": "颂古", "content": "敢保老兄犹未彻，玄沙之言何太切。君看陌上桃花红，尽是离人眼中血。", "dynasty": "宋代", "author": "释道颜", "instruct": "七言绝句"}
{"title": "蚋", "content": "蚓穿槁壤及黄泉，蜂采花房与柳绵。微蚋么麽殊嗜好，以醯为蜜甕为天。", "dynasty": "宋代", "author": "刘克庄", "instruct": "七言绝句"}
{"title": "秋晴", "content": "时事任从儿辈说，新诗谁得老夫降。鬼名罢检秋堂静，卧看风枝动晚窗。", "dynasty": "宋代", "author": "张嵲", "instruct": "七言绝句"}
{"title": "寄许炼师（一作李益诗）", "content": "扫石焚香礼碧空，露华偏湿蕊珠宫。如何说得天坛上，万里无云月正中。", "dynasty": "唐代", "author": "戎昱", "instruct": "七言绝句"}
{"title": "思归", "content": "暖丝无力自悠扬，牵引东风断客肠。外地见花终寂寞，异乡闻乐更凄凉。红垂野岸樱还熟，绿染回汀草又芳。旧里若为归去好，子期凋谢吕安亡。", "dynasty": "唐代", "author": "韦庄", "instruct": "七言律诗"}
{"title": "和孔周翰二绝 再观邸园留题", "content": "小园香雾晓蒙笼，醉手狂词未必工。鲁叟录诗应有取，曲收彤管邶鄘风。", "dynasty": "宋代", "author": "苏轼", "instruct": "七言绝句"}
{"title": "枕上", "content": "世间命薄有谁如？僵卧空山梦亦孤。三尺窗前灯半死，万重云外雁相呼。久贫仅守残书笈，未死犹须几酒壼？趣办一棺那得缓，古人四十揣头颅。", "dynasty": "宋代", "author": "陆游", "instruct": "七言律诗"}
{"title": "白莲", "content": "井花新抻白芙蕖，坐看纷纷脱雪肤。自拾落英浮水面，玉舟撩乱满江湖。", "dynasty": "宋代", "author": "杨万里", "instruct": "七言绝句"}
{"title": "九日", "content": "醉来风帽半欹斜，风度他乡对菊花。最苦酒徒星散后，见人儿女倍思家。", "dynasty": "宋代", "author": "戴复古", "instruct": "七言绝句"}
{"title": "帷", "content": "久闭先生户，高褰太守车。罗将翡翠合，锦逐凤凰舒。明月弹琴夜，清风入幌初。方知决胜策，黄石受兵书。", "dynasty": "唐代", "author": "李峤", "instruct": "五言律诗"}
{"title": "鸡犬", "content": "贫家也复谨朝昏，小犬今年乞近村。糖秕无多深媿汝，狺狺终夜护篱门。", "dynasty": "宋代", "author": "陆游", "instruct": "七言绝句"}
{"title": "绝句", "content": "春寒恻恻掩重门，金鸭香残火尚温。燕子不来花又落，一庭风雨自黄昏。", "dynasty": "元代", "author": "赵孟頫", "instruct": "七言绝句"}
{"title": "春雪", "content": "夜来风雪借冬威，不是东君喜弄奇。也怕春浓花易过，故将寒力顿花期。", "dynasty": "宋代", "author": "陈著", "instruct": "七言绝句"}
{"title": "卧舆", "content": "白首躬耕已有期，凤城归路却迟迟。卧舆拥被听秋雨，占尽人间好睡时。", "dynasty": "宋代", "author": "陆游", "instruct": "七言绝句"}
{"title": "杂题", "content": "三生元是出家人，一念差来堕荐绅。二寸楮冠双草屦，天公还我水云身。", "dynasty": "宋代", "author": "陆游", "instruct": "七言绝句"}
{"title": "晴诗（一作塞路初晴）", "content": "晚虹斜日塞天昏，一半山川带雨痕。新水乱侵青草路，残烟犹傍绿杨村。胡人羊马休南牧，汉将旌旗在北门。行子喜闻无战伐，闲看游骑猎秋原。", "dynasty": "唐代", "author": "雍陶", "instruct": "七言律诗"}
{"title": "鹧鸪", "content": "绣仆梅兼羽翼全，楚鸡非瑞莫争先。啼归明月落边树，飞入百花深处烟。避烧几曾遗远岫，引雏时见饮晴川。荔枝初熟无人际，啄破红苞坠野田。", "dynasty": "唐代", "author": "徐夤", "instruct": "七言律诗"}
{"title": "月岩", "content": "题诗山寺不胜多，人力争如造物何。安得短蓬岩下漱，长看清影照寒波。", "dynasty": "宋代", "author": "吴儆", "instruct": "七言绝句"}
{"title": "秋晚", "content": "春粳入甑香炊玉，压酒鸣槽滴碎珠。甲第朱门漫豪侈，山家风味定应无。", "dynasty": "宋代", "author": "陆游", "instruct": "七言绝句"}
{"title": "南湖", "content": "胸中诗本悭，天教专一壑。万景休坌来，老夫重然诺。", "dynasty": "宋代", "author": "张镃", "instruct": "五言绝句"}
{"title": "七夕", "content": "云阶月地一相过，未抵经年别恨多。最恨明朝洗车雨，不教回脚渡天河。", "dynasty": "唐代", "author": "杜牧", "instruct": "七言绝句"}
{"title": "钓台", "content": "山东太白谪仙人，笔卷天河气拂云。百代公卿嘲哂遍，清溪石上想严君。", "dynasty": "宋代", "author": "李廌", "instruct": "七言绝句"}
{"title": "酒禁", "content": "将军爱士民心失，太守忧民士气衰。大抵军民皆赤子，如何从此便藩篱。", "dynasty": "宋代", "author": "华岳", "instruct": "七言绝句"}
{"title": "句", "content": "何日脊令还并影，旧时豚犬已成空。困雨葵心终向日，随风柳絮慢漫天。", "dynasty": "宋代", "author": "牟及", "instruct": "七言绝句"}
{"title": "题柱", "content": "罗浮山下策枯藜，琪树琼林属品题。两腋天风何处去，锦岩西更碧云西。", "dynasty": "元代", "author": "葛道人", "instruct": "七言绝句"}
{"title": "丁谓", "content": "钦若奖丁丁陷若，谓之厚演演挤丁。势交利合皆如此，说与金陵老子听。", "dynasty": "宋代", "author": "洪咨夔", "instruct": "七言绝句"}
{"title": "又三绝", "content": "人间万事转头空，皂帽飘萧一病翁。不学孟嘉狂落魄，故将白发向西风。", "dynasty": "宋代", "author": "文天祥", "instruct": "七言绝句"}
{"title": "长亭", "content": "梅雨和乡泪，终年共酒衣。殷勤华表鹤，羡尔亦曾归。", "dynasty": "唐代", "author": "司空图", "instruct": "五言绝句"}
{"title": "人有画花中四伦者偶记毗陵旧诗即题其上", "content": "万红深处一花王，犹带姚家宫样黄。物物有君还有佐，殿春须属召公棠。", "dynasty": "宋代", "author": "家铉翁", "instruct": "七言绝句"}
{"title": "独树", "content": "独树幽花明屋角，顿惊门户有光辉。向来荒草几埋径，今日行人欲叩扉。", "dynasty": "宋代", "author": "赵蕃", "instruct": "七言绝句"}
{"title": "杜牧", "content": "弟病兄孤失所依，当时书语最甚悲。岂图乞得南州后，却恨寻芳去较迟。", "dynasty": "宋代", "author": "田昼", "instruct": "七言绝句"}
{"title": "春怨", "content": "梨花雨送海棠风，不借胭脂作小红。几日无人吹玉笛，鸳鸯飞入馆娃宫。", "dynasty": "宋代", "author": "朱敦儒", "instruct": "七言绝句"}
{"title": "舟中作", "content": "石激滩声缆钓船，夜寒人对白鸥眠。江风吹尽浮云片，南北东西总是天。", "dynasty": "元代", "author": "李孟", "instruct": "七言绝句"}
{"title": "遣兴", "content": "箕踞长松下，忘情白发新。城市有名利，江山惟白云。", "dynasty": "明代", "author": "陈琮", "instruct": "五言绝句"}
{"title": "九日", "content": "倦客飘零若转蓬，一尊深念菊花丛。马蹄踏处黄尘起，费习天涯浇帽风。", "dynasty": "宋代", "author": "郑刚中", "instruct": "七言绝句"}
{"title": "春游", "content": "轻风吹暖试单衣，花引游人入翠微。石路曲盘溪水绿，春虫无数马头飞。", "dynasty": "清代", "author": "吴颢", "instruct": "七言绝句"}
{"title": "平云阁偶作", "content": "陵阳郡事全稀少，懒守长赢半日闲。晚后须来上高阁，就中无厌是云山。", "dynasty": "宋代", "author": "文同", "instruct": "七言绝句"}
{"title": "自诒", "content": "病中看周易，醉後读离骚。不解书驴券，安能问马曹？身随游宦困，气为屏居豪。清旦南堂坐，稽山秋更高。", "dynasty": "宋代", "author": "陆游", "instruct": "五言律诗"}
{"title": "感世", "content": "触目尽如幻，幻中能几时。愁来舍行乐，事去莫吞悲。白发不由己，黄金留待谁。耕烟得铭志，翻为古人思。", "dynasty": "唐代", "author": "曹松", "instruct": "五言律诗"}
{"title": "悲哉行", "content": "云色阴沈弄秋气，危叶高枝恨深翠。用却春风力几多，微霜逼迫何容易。", "dynasty": "唐代", "author": "李咸用", "instruct": "七言绝句"}
{"title": "咏雁", "content": "早晚辞沙漠，南来处处飞。关山多雨雪，风水损毛衣。碧海魂应断，红楼信自稀。不知矰缴外，留得几行归。", "dynasty": "唐代", "author": "李远", "instruct": "五言律诗"}
{"title": "渔歌子 画菊", "content": "三径西风雁到迟。半生傲骨与花期。摹月影，写霜姿。泼墨屏风画折枝。", "dynasty": "清代", "author": "赵友兰", "instruct": "七言绝句"}
{"title": "种花", "content": "忆昔两京官道上，可怜桃李昼阴垂。不知谁作巡花使，空记玄宗遣种时。", "dynasty": "唐代", "author": "朱庆馀", "instruct": "七言绝句"}
{"title": "春晚", "content": "山杏溪桃睡欲昏，表旗邀客过孤村。杨花不肯随春去，惹住晴风自入门。", "dynasty": "宋代", "author": "方岳", "instruct": "七言绝句"}
{"title": "又送", "content": "双峰寂寂对春台，万竹青青照客杯。细草留连侵坐软，残花怅望近人开。同舟昨日何由得，并马今朝未拟回。直到绵州始分首，江边树里共谁来。", "dynasty": "唐代", "author": "杜甫", "instruct": "七言律诗"}
{"title": "落梅", "content": "粉香销尽骨犹清，望断瑶台转有情。便是百花无此分，看看事业到和羹。", "dynasty": "宋代", "author": "施枢", "instruct": "七言绝句"}
{"title": "素梅 二八", "content": "开遍南枝又北枝，春风于我似相知。酒边漫说罗浮梦，忘却瑶台月下时。", "dynasty": "元代", "author": "王冕", "instruct": "七言绝句"}
{"title": "江郊", "content": "白草江郊暮，青帘野店秋。喧呼估船客，嵬峨饮家流。老岂题桥柱，愁惟倚寺楼，更伤昏涩眼，烟际数归牛。", "dynasty": "宋代", "author": "陆游", "instruct": "五言律诗"}
{"title": "杂咏", "content": "人无气节何足道，腹有诗书自不同。实学真才谁具眼，江湖难遇杜司空。", "dynasty": "宋代", "author": "黄庚", "instruct": "七言绝句"}
{"title": "寒食", "content": "田舍清明日，家家出火迟。白衫眠古巷，红索搭高枝。纱带生难结，铜钗重欲垂。斩新衣踏尽，还似去年时。", "dynasty": "唐代", "author": "王建", "instruct": "五言律诗"}
{"title": "咏雪", "content": "洁野凝晨曜，装墀带夕晖。集条分树玉，拂浪影泉玑。色洒妆台粉，花飘绮席衣。入扇萦离匣，点素皎残机。", "dynasty": "唐代", "author": "李世民", "instruct": "五言律诗"}
{"title": "过邻家戏作", "content": "老脱朝冠岸幅巾，时时乘兴过比邻。缾无储粟吾犹乐，步有新船子岂贫？醅瓮香浮花露熟，药栏土润玉芝新。相从觅笑真当勉，又过浮生一岁春。", "dynasty": "宋代", "author": "陆游", "instruct": "七言律诗"}
{"title": "乡人或病予诗多道蜀中遨乐之盛适春日游镜湖", "content": "花光柳色满墙头，病酒今朝嬾出游；却就水亭开小宴，绣帘银烛看归舟。", "dynasty": "宋代", "author": "陆游", "instruct": "七言绝句"}
{"title": "拟咏怀诗 二三", "content": "鬬麟能食日。战水定惊龙。鼓鞞喧七萃。风尘乱九重。鼎湖去无返。苍梧悲不从。徒劳铜雀妓。遥望西陵松。", "dynasty": "南北朝", "author": "庾信", "instruct": "五言律诗"}
{"title": "和三乡诗", "content": "浣纱游女出关东，旧迹新词一梦中。槐陌柳亭何限事，年年回首向春风。", "dynasty": "唐代", "author": "王涤", "instruct": "七言绝句"}
{"title": "除夕", "content": "眼底年光尽，家人真不来。西川兵火后，无复望乡台。", "dynasty": "清代", "author": "王维坤", "instruct": "五言绝句"}
{"title": "鼓吹曲辞 芳树", "content": "何地早芳菲？宛在长门殿。夭桃色若绶，秾李光如练。啼鸟弄花疏，游蜂饮香遍。叹息春风起，飘零君不见。", "dynasty": "唐代", "author": "沈佺期", "instruct": "五言律诗"}
{"title": "小园", "content": "村南村北鹁鸪声，水刺新秧漫漫平。行遍天涯千万里，却从邻父学春耕。", "dynasty": "宋代", "author": "陆游", "instruct": "七言绝句"}
{"title": "野菊", "content": "斗鸡台下秋风里，白白黄黄无数花。日暮城南城北道，半随榛棘上樵车。", "dynasty": "金朝", "author": "王庭坚", "instruct": "七言绝句"}
{"title": "宫词", "content": "帘外微明烛下妆，殿明放锁待君王。玉阶地冷罗鞋薄，众里偷身倚玉床。", "dynasty": "唐代", "author": "王涯", "instruct": "七言绝句"}
{"title": "木犀", "content": "寿藤伴我倚秋风，老去无诗意转慵。只是看花非觅句，清香错认恼冲龙。", "dynasty": "宋代", "author": "史弥宁", "instruct": "七言绝句"}
{"title": "咏柳", "content": "褭雨拖风不自持，全身无力向人垂。玉纤折得遥相赠，便似观音手里时。", "dynasty": "唐代", "author": "韩偓", "instruct": "七言绝句"}
{"title": "相和歌辞。碧玉歌", "content": "碧玉上宫妓，出入千花林。珠被玳瑁床，感郎情意深。", "dynasty": "唐代", "author": "李暇", "instruct": "五言绝句"}
{"title": "牛", "content": "日出东篱黄雀惊，雪销春动草芽生。土坡平慢陂田阔，横载童儿带犊行。", "dynasty": "宋代", "author": "欧阳修", "instruct": "七言绝句"}
{"title": "秋园", "content": "伤秋不是惜年华，别忆春风碧玉家。强向衰丛见芳意，茱萸红实似繁花。", "dynasty": "唐代", "author": "司空曙", "instruct": "七言绝句"}
{"title": "南浦", "content": "南浦随花去，回舟路已迷。暗香无觅处，日落画桥西。", "dynasty": "宋代", "author": "王安石", "instruct": "五言绝句"}
{"title": "寻阳道中作", "content": "秋声连岳树，草色遍汀洲。多事时为客，无人处上楼。云疏片雨歇，野阔九江流。欲向南朝去，诗僧有惠休。", "dynasty": "唐代", "author": "齐己", "instruct": "五言律诗"}
{"title": "赠诗僧怀静", "content": "几生馀习在，时复作微吟。坐夏莓苔合，行禅桧柏深。入山成白首，学道是初心。心地不移变，徒云寒暑侵。", "dynasty": "唐代", "author": "方干", "instruct": "五言律诗"}
{"title": "锦", "content": "汉使巾车远，河阳步障陈。云浮仙石日，霞满蜀江春。机迥回文巧，绅兼束发新。若逢楚王贵，不作夜行人。", "dynasty": "唐代", "author": "李峤", "instruct": "五言律诗"}
{"title": "梦仙", "content": "昨宵魂梦到仙津，得见蓬山不死人。云叶许裁成野服，玉浆教吃润愁身。红楼近月宜寒水，绿杏摇风占古春。次第引看行未遍，浮光牵入世间尘。", "dynasty": "唐代", "author": "项斯", "instruct": "七言律诗"}
{"title": "落花", "content": "红紫成泥泥作尘，颠风不管惜花人。落花辞树虽无语，别倩黄鹂告许春。", "dynasty": "宋代", "author": "杨万里", "instruct": "七言绝句"}
{"title": "照阁", "content": "弥猴镜里三身现，龙女珠中万象开。未若此轩人散後，水光清泛月华来。", "dynasty": "宋代", "author": "秦观", "instruct": "七言绝句"}
{"title": "失鹤", "content": "顶上新成九转丹，衔花日日到诗坛。夜深飞上云霄去，华表月明风露寒。", "dynasty": "宋代", "author": "陈允平", "instruct": "七言绝句"}
{"title": "无题", "content": "冈陵来势远，幽处更依山。一片湖景内，千家市井间。", "dynasty": "宋代", "author": "苏轼", "instruct": "五言绝句"}
{"title": "晚岸", "content": "揭起青篷上岸头，野花和雨冷修修。春江一夜无波浪，校得行人分外愁。", "dynasty": "唐代", "author": "韩偓", "instruct": "七言绝句"}
{"title": "三月三日义兴李明府后亭泛舟（一作刘长卿诗）", "content": "江南烟景复如何，闻道新亭更可过。处处艺兰春浦绿，萋萋藉草远山多。壶觞须就陶彭泽，时俗犹传晋永和。更使轻桡徐转去，微风落日水增波。", "dynasty": "唐代", "author": "皇甫冉", "instruct": "七言律诗"}
{"title": "和孔纯老别邻居钱进之醉寝留题", "content": "不敢支筇问起居，虑烦炰脍破兵厨。杜门终日无人顾，新竹墙头出万夫。", "dynasty": "宋代", "author": "王之道", "instruct": "七言绝句"}
{"title": "听歌回马上赠崔法曹", "content": "秋风里许杏花开，杏树傍边醉客来。共待夜深听一曲，醒人骑马断肠回。", "dynasty": "唐代", "author": "戴叔伦", "instruct": "七言绝句"}
{"title": "琴曲歌辞。明妃怨", "content": "汉国明妃去不还，马驼弦管向阴山。匣中纵有菱花镜，羞对单于照旧颜。", "dynasty": "唐代", "author": "杨凌", "instruct": "七言绝句"}
{"title": "虞部刘员外约游金明光以贱事失期刘惠诗见嘲", "content": "丝管嘈嘈耳不分，绮罗杂沓自成春。不唯汉帝昆明小，更觉唐家曲水贫。", "dynasty": "宋代", "author": "司马光", "instruct": "七言绝句"}
{"title": "遣兴", "content": "书生不自怜，老眼付皇天。已饱三升稷，宁堆百屋钱！红尘忙过日，青嶂醉论年。名字元虚幻，从人谤是仙。", "dynasty": "宋代", "author": "陆游", "instruct": "五言律诗"}
{"title": "到任后作", "content": "功兼文武帝师臣，久厌崇高乐退身。任是东山无限好，谢公争忍负生民。", "dynasty": "宋代", "author": "夏竦", "instruct": "七言绝句"}
{"title": "立秋", "content": "秋日寻诗独自行，藕花香冷水风清。一凉转觉诗难做，付与梧桐夜雨声。", "dynasty": "宋代", "author": "方岳", "instruct": "七言绝句"}
{"title": "文德皇后挽歌", "content": "裴回两仪殿，怅望九成台。玉辇终辞宴，瑶筐遂不开。野旷阴风积，川长思鸟来。寒山寂已暮，虞殡有馀哀。", "dynasty": "唐代", "author": "李百药", "instruct": "五言律诗"}
{"title": "閒书", "content": "千里家山入寸眸，碧天无际月横钩。书成得得秋风夜，一线微鸿独倚楼。", "dynasty": "元代", "author": "刘秉忠", "instruct": "七言绝句"}
{"title": "夏雨", "content": "何处发天涯，风雷一道赊。去声随地急，残势傍楼斜。透树垂红叶，沾尘带落花。潇湘无限思，闲看下蒹葭。", "dynasty": "唐代", "author": "薛能", "instruct": "五言律诗"}
{"title": "咏笛诗", "content": "柯亭有奇竹。含情复抑扬。妙声发玉指。龙音响凤凰。", "dynasty": "南北朝", "author": "萧衍", "instruct": "五言绝句"}
{"title": "早朝", "content": "曙钟催入紫宸朝，列炬流虹映绛绡。天近鳌头花簇仗，风低豹尾乐鸣韶。衣冠一变无夷俗，律令重颁有正条。昨日钟山甘露降，玻璃满赐出宫瓢。", "dynasty": "唐代", "author": "殷尧藩", "instruct": "七言律诗"}
{"title": "秋日", "content": "新秋病骨顿成衰，不度溪桥半月来。无事闭门非左计，饶渠屐齿上青苔。", "dynasty": "宋代", "author": "范成大", "instruct": "七言绝句"}
{"title": "谢张仲谋端午送巧作", "content": "君家玉女从小见，闻道如今画不成。翦裁似借天女手，萱草石榴偏眼明。", "dynasty": "宋代", "author": "黄庭坚", "instruct": "七言绝句"}
{"title": "闺情", "content": "侧听宫官说，知君宠尚存。未能开笑颊，先欲换愁魂。宝镜窥妆影，红衫裛泪痕。昭阳今再入，宁敢恨长门。", "dynasty": "唐代", "author": "戎昱", "instruct": "五言律诗"}
{"title": "古莫买妾行", "content": "千扉不当路，未似开一门。若遣绿珠丑，石家应尚存。", "dynasty": "唐代", "author": "曹邺", "instruct": "五言绝句"}
{"title": "春词", "content": "君恩破寒色，天笑觉春回。先暖延和柳，曾无羯鼓催。", "dynasty": "宋代", "author": "毛滂", "instruct": "五言绝句"}
{"title": "陆胜宅秋暮雨中探韵同作", "content": "同人永日自相将，深竹闲园偶辟疆。已被秋风教忆鲙，更闻寒雨劝飞觞。归心莫问三江水，旅服徒沾九日霜。醉里欲寻骑马路，萧条几处有垂杨。", "dynasty": "唐代", "author": "张南史", "instruct": "七言律诗"}
{"title": "秋江", "content": "秋江待晚潮，客思旆旌摇。细雨翻芦叶，高风却柳条。兵戈村落破，饥俭虎狼骄。吾土兼连此，离魂望里消。", "dynasty": "唐代", "author": "罗隐", "instruct": "五言律诗"}
{"title": "暮立", "content": "黄昏独立佛堂前，满地槐花满树蝉。大抵四时心总苦，就中肠断是秋天。", "dynasty": "唐代", "author": "白居易", "instruct": "七言绝句"}
{"title": "已亥杂诗 6", "content": "亦曾橐笔侍銮坡，午夜天风伴玉珂。欲浣春衣仍护惜，乾清门外露痕多。", "dynasty": "清代", "author": "龚自珍", "instruct": "七言绝句"}
{"title": "蜀葵", "content": "剑门南面树，移向会仙亭。锦水饶花艳，岷山带叶青。文君惭婉娩，神女让娉婷。烂熳红兼紫，飘香入绣扃。", "dynasty": "唐代", "author": "徐夤", "instruct": "五言律诗"}
{"title": "春词", "content": "一春直是柳风流，只恁风流只恁愁。客又不来寒食近，碧蘅红杜满芳洲。", "dynasty": "宋代", "author": "方岳", "instruct": "七言绝句"}
{"title": "梅花", "content": "吴王醉处十馀里，照野拂衣今正繁。经雨不随山鸟散，倚风疑共路人言。愁怜粉艳飘歌席，静爱寒香扑酒樽。欲寄所思无好信，为人惆怅又黄昏。", "dynasty": "唐代", "author": "罗隐", "instruct": "七言律诗"}
{"title": "庾楼", "content": "湓城陶庾共功名。庙食楼居孰重轻。衮衮长江流不尽，淮山青处夕阳明。", "dynasty": "宋代", "author": "洪咨夔", "instruct": "七言绝句"}
{"title": "七夕吟", "content": "银河东达鹊桥西，织女牛郎会晤时。才得欢娱又离别，相逢拟待隔年期。", "dynasty": "宋代", "author": "金朋说", "instruct": "七言绝句"}
{"title": "春词", "content": "云母春冰薄，氍毹晓气暾。尚垂宵旰意，加惠及元元。", "dynasty": "宋代", "author": "毛滂", "instruct": "五言绝句"}
{"title": "夏日", "content": "谢客捐书日日闲，行穿密竹卧看山。岩前恨欠煎茶地，安得茆茨一小间？", "dynasty": "宋代", "author": "陆游", "instruct": "七言绝句"}
{"title": "采莲", "content": "帝青天映麴尘波，时有游鱼动绿荷。回首家山又千里，不堪醉里听吴歌！", "dynasty": "宋代", "author": "陆游", "instruct": "七言绝句"}
{"title": "偶见", "content": "千金莫惜旱莲生，一笑从教下蔡倾。仙树有花难问种，御香闻气不知名。愁来自觉歌喉咽，瘦去谁怜舞掌轻。小叠红笺书恨字，与奴方便寄卿卿。", "dynasty": "唐代", "author": "韩偓", "instruct": "七言律诗"}
{"title": "自叹", "content": "半纸虚名屡失机，六年憔悴北山薇。云霄路近行囊涩，湖海尘扬故旧稀。官冷位卑思补报，禄高责重慕轻肥。闭门风雨春多少？鸣雁雍雍又北归。", "dynasty": "元代", "author": "舒頔", "instruct": "七言律诗"}
{"title": "送人", "content": "河亭收酒器，语尽各西东。回首不相见，行车秋雨中。", "dynasty": "唐代", "author": "王建", "instruct": "五言绝句"}
{"title": "海棠", "content": "东风嫋嫋泛崇光，香雾空蒙月转廊。只恐夜深花睡去，故烧高烛照红妆。", "dynasty": "宋代", "author": "苏轼", "instruct": "七言绝句"}
{"title": "山中对雪有作", "content": "一浑乾坤万象收，唯应不壅大江流。虎狼遇猎难藏迹，松柏因风易举头。玉帐英雄携妓赏，山村鸟雀共民愁。岂堪久蔽苍苍色，须放三光照九州。", "dynasty": "唐代", "author": "杜荀鹤", "instruct": "七言律诗"}
{"title": "奉祠", "content": "明窗松石供琴荐，小鼎山泉煮药苗。乞得奉祠还自愧，犹将名姓到中朝。", "dynasty": "宋代", "author": "陆游", "instruct": "七言绝句"}
{"title": "不寐", "content": "不寐天将晓，心劳转似灰。蚊吟频到耳，鼠斗竞缘台。户闇知蟾落，林喧觉雨来。马嘶朝客过，知是禁门开。", "dynasty": "唐代", "author": "韦庄", "instruct": "五言律诗"}
{"title": "鹧鸪", "content": "绿树残春外，双飞锦翼齐。长沙有迁客，莫向雨中啼。", "dynasty": "明代", "author": "王恭", "instruct": "五言绝句"}
{"title": "渔具诗。钓车", "content": "溪上持只轮，溪边指茅屋。闲乘风水便，敢议朱丹毂。高多倚衡惧，下有折轴速。曷若载逍遥，归来卧云族。", "dynasty": "唐代", "author": "陆龟蒙", "instruct": "五言律诗"}
{"title": "瀑布", "content": "豁开青冥颠，泻出万丈泉。如裁一条素，白日悬秋天。", "dynasty": "唐代", "author": "施肩吾", "instruct": "五言绝句"}
{"title": "出师", "content": "独整王师陌上游，村庄儿女尽凝眸。请看我亦何曾异，毕竟人间不剃头。", "dynasty": "明代", "author": "张家玉", "instruct": "七言绝句"}
{"title": "春草", "content": "春草青青万里馀，边城落日见离居。情知海上三年别，不寄云间一纸书。", "dynasty": "唐代", "author": "张旭", "instruct": "七言绝句"}
{"title": "雪兔", "content": "北山云暝雪齐腰，老鹘狞然立树梢。长啸一声风飒飒，草间狐兔总魂消。", "dynasty": "明代", "author": "刘容", "instruct": "七言绝句"}
{"title": "山家", "content": "别崦人家笑语微，好风浑在绿杨枝。清明定是花开远，大半蜜蜂经宿归。", "dynasty": "宋代", "author": "冯去非", "instruct": "七言绝句"}
{"title": "古态", "content": "古态日渐薄，新妆心更劳。城中皆一尺，非妾髻鬟高。", "dynasty": "唐代", "author": "陆龟蒙", "instruct": "五言绝句"}
{"title": "江上", "content": "江北秋阴一半开，晚云含雨却低回。青山缭绕疑无路，忽见千帆隐映来。", "dynasty": "宋代", "author": "王安石", "instruct": "七言绝句"}
{"title": "闻雁", "content": "千里寒云卷朔风，当轩月午雁书空。烦君为报江南客，憔悴辽东更向东。", "dynasty": "宋代", "author": "刘著", "instruct": "七言绝句"}
{"title": "与江水曹至干滨戏诗", "content": "山中上芳月。故人清樽赏。远山翠百重。回流映千丈。花枝聚如雪。芜丝散犹网。别后能相思。何嗟异封坏。", "dynasty": "南北朝", "author": "谢朓", "instruct": "五言律诗"}
{"title": "彦礼提宫以诗见招赴惠山登高之集次韵奉酬", "content": "西风摇落雁南翔，万里晴空一洗凉。幸有从来茱菊约，敢辞相对引壶觞。", "dynasty": "宋代", "author": "喻良能", "instruct": "七言绝句"}
{"title": "喜刘苏州恩赐金紫，遥想贺宴，以诗庆之", "content": "海内姑苏太守贤，恩加章绶岂徒然。贺宾喜色欺杯酒，醉妓欢声遏管弦。鱼珮葺鳞光照地，鹘衔瑞带势冲天。莫嫌鬓上些些白，金紫由来称长年。", "dynasty": "唐代", "author": "白居易", "instruct": "七言律诗"}
{"title": "雨", "content": "冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。", "dynasty": "唐代", "author": "杜甫", "instruct": "五言律诗"}
{"title": "野花", "content": "拂露丛开血色殷，枉无名字对空山。时逢舞蝶寻香至，少有行人辍棹攀。若在侯门看不足，为生江岸见如闲。结根毕竟输桃李，长近都城紫陌间。", "dynasty": "唐代", "author": "罗邺", "instruct": "七言律诗"}
{"title": "相和歌辞。王昭君", "content": "一回望月一回悲，望月月移人不移。何时得见汉朝使，为妾传书斩画师。", "dynasty": "唐代", "author": "崔国辅", "instruct": "七言绝句"}
{"title": "箭", "content": "汉甸初收羽，燕城忽解围。影随流水急，光带落星飞。夏列三成范，尧沉九日辉。断蛟云梦泽，希为识忘归。", "dynasty": "唐代", "author": "李峤", "instruct": "五言律诗"}
{"title": "含山店梦觉作", "content": "曾为流离惯别家，等闲挥袂客天涯。灯前一觉江南梦，惆怅起来山月斜。", "dynasty": "唐代", "author": "韦庄", "instruct": "七言绝句"}
{"title": "伤春", "content": "东皇别我太匆匆，急景相催鬓已翁。杜宇一声花结局。人生消得几春风。", "dynasty": "宋代", "author": "黄庚", "instruct": "七言绝句"}
{"title": "闻笛（一作李益诗）", "content": "入夜思归切，笛声清更哀。愁人不愿听，自到枕前来。风起塞云断，夜深关月开。平明独惆怅，飞尽一庭梅。", "dynasty": "唐代", "author": "戎昱", "instruct": "五言律诗"}
{"title": "风止", "content": "收尽狂飙捲尽云，一竿晴日晓光新。柳魂花魄都无恙，依旧商量作好春。", "dynasty": "宋代", "author": "范成大", "instruct": "七言绝句"}
{"title": "赠僧", "content": "片云一去几时回，好在江心碧玉堆。他时倘记珍台客，默坐犹能遣化来。", "dynasty": "宋代", "author": "张嵲", "instruct": "七言绝句"}
{"title": "漫述", "content": "逢人休要说公卿，老去无心慕宠荣。李不封侯刘不第，千年青史亦传名。", "dynasty": "宋代", "author": "黄庚", "instruct": "七言绝句"}
{"title": "三十六湾", "content": "缥缈临风思美人，荻花枫叶带离声。夜深吹笛移船去，三十六湾秋月明。", "dynasty": "唐代", "author": "许浑", "instruct": "七言绝句"}
{"title": "送乌行中石淙别业", "content": "寒水长绳汲，丁泠数滴翻。草通石淙脉，砚带海潮痕。岳色何曾远，蝉声尚未繁。劳思当此夕，苗稼在西原。", "dynasty": "唐代", "author": "贾岛", "instruct": "五言律诗"}
{"title": "山行留客", "content": "山光物态弄春晖，莫为轻阴便拟归。纵使晴明无雨色，入云深处亦沾衣。", "dynasty": "唐代", "author": "张旭", "instruct": "七言绝句"}
{"title": "和刘中书仙诗", "content": "清旦发玄洲。是暮宿丹丘。昆山西北映。流泉东南流。霓裳拂流电。云车委轻霰。峥嵘上不覩。寥廓下无见。", "dynasty": "南北朝", "author": "沈约", "instruct": "五言律诗"}
{"title": "牛相公留守见示城外新墅有溪竹秋月亲情多往…兼命同作", "content": "别墅洛城外，月明村野通。光辉满地上，丝管发舟中。堤艳菊花露，岛凉松叶风。高情限清禁，寒漏滴深宫。", "dynasty": "唐代", "author": "刘禹锡", "instruct": "五言律诗"}
{"title": "春雪阻观梅花两诗嘲之", "content": "弄珠萦佩白衣仙，游戏尘寰占岁前。却被天公撒龙脑，拥教无地著云軿。", "dynasty": "宋代", "author": "张镃", "instruct": "七言绝句"}
{"title": "子规（一作项斯诗）", "content": "游魂自相叫，宁复记前身。飞过邻家月，声连野路春。梦边催晓急，愁处送风频。自有沾花血，相和雨滴新。", "dynasty": "唐代", "author": "贾岛", "instruct": "五言律诗"}
{"title": "感事吟", "content": "芝兰种不荣，荆棘剪不去。二者无奈何，徘徊岁将暮。", "dynasty": "宋代", "author": "邵雍", "instruct": "五言绝句"}
{"title": "南中咏雁诗", "content": "万里人南去，三春雁北飞。不知何岁月，得与尔同归？", "dynasty": "唐代", "author": "韦承庆", "instruct": "五言绝句"}
{"title": "买花", "content": "卖花担上露才乾，野老移来满药阑。抛却故山花事盛，翻来燕市买花看。", "dynasty": "清代", "author": "王泽宏", "instruct": "七言绝句"}
{"title": "辞郑员外入关", "content": "男儿三十尚蹉跎，未遂青云一桂科。在客易为销岁月，到家难住似经过。帆飞楚国风涛润，马度蓝关雨雪多。长把行藏信天道，不知天道竟如何。", "dynasty": "唐代", "author": "杜荀鹤", "instruct": "七言律诗"}
{"title": "早春", "content": "良夜岁应足，严风为变春。遍回寒作暖，通改旧成新。秀树因馨雨，融冰雨泛蘋.韶光不偏党，积渐煦疲民。", "dynasty": "唐代", "author": "周朴", "instruct": "五言律诗"}
{"title": "海上 七", "content": "罗幕香残欲暮天，四山风雨总缠绵。分明化石心难定，多谢云娘十幅笺。", "dynasty": "近代", "author": "苏曼殊", "instruct": "七言绝句"}
{"title": "张良", "content": "功成名遂便归休，天道分明不与留。果可人间恋驹隙，何心愿学赤松游。", "dynasty": "宋代", "author": "朱淑真", "instruct": "七言绝句"}
{"title": "松棚", "content": "黯黯当窗云不驱，不教风日到琴书。只今老子风流地，何似茅山陶隐居。", "dynasty": "宋代", "author": "陈与义", "instruct": "七言绝句"}
{"title": "省中见树上啄木鸟戏题", "content": "一啄高高一啄低，一声声急一声迟。可怜去橐劳心口，蚁入枯黎自不知。", "dynasty": "宋代", "author": "杨万里", "instruct": "七言绝句"}
{"title": "监郡犍为将归使府登楼寓题", "content": "几日监临向蜀春，错抛歌酒强忧人。江楼一望西归去，不负嘉州只负身。", "dynasty": "唐代", "author": "薛能", "instruct": "七言绝句"}
{"title": "重阳", "content": "风卷车尘弄晓寒，天涯流落寸心丹。去年醉与茱萸别，不把今年作健看。", "dynasty": "宋代", "author": "文天祥", "instruct": "七言绝句"}
{"title": "阙题", "content": "婚礼知无贺，承家叹有辉。亲迎骥子跃，吉兆凤雏飞。温席开华扇，梁门换褧衣。遥思桃李日，应赋采蘋归。", "dynasty": "唐代", "author": "张说", "instruct": "五言律诗"}
{"title": "园中偶题", "content": "九日春阴一日晴，不堪风驾浪花生。画船欲解还归卧，寂寂窗扉听鸟声。", "dynasty": "宋代", "author": "陆游", "instruct": "七言绝句"}
{"title": "诗", "content": "春天润九野。卉木涣油油。红华纷晔晔。发秀曜中衢。", "dynasty": "魏晋", "author": "陈琳", "instruct": "五言绝句"}
{"title": "相和歌辞·长门怨", "content": "月皎风冷冷，长门次掖庭。玉阶闻坠叶，罗幌见飞萤。清露凝珠缀，流尘下翠屏。妾心君未察，愁叹剧繁星。", "dynasty": "唐代", "author": "沈佺期", "instruct": "五言律诗"}
{"title": "阻风", "content": "老渔吹浪不肯休，一夜南风打篱响。滩下轻舟未可行，山脚盘涡似车辋。", "dynasty": "宋代", "author": "梅尧臣", "instruct": "七言绝句"}
{"title": "论文", "content": "今人往往号能文，意熟辞陈未足云。若见江鱼须痛哭，腹中曾有屈原坟。", "dynasty": "宋代", "author": "李觏", "instruct": "七言绝句"}
{"title": "济翁弟赠白团扇子一面，作百竹图有诗和以谢", "content": "月波初上涌寒金，桂树风来细有音。特地此君偏作恼，为侬隔却半轮阴。", "dynasty": "宋代", "author": "杨万里", "instruct": "七言绝句"}
{"title": "岸梅", "content": "含情含怨一枝枝，斜压渔家短短篱。惹袖尚馀香半日，向人如诉雨多时。初开偏称雕梁画，未落先愁玉笛吹。行客见来无去意，解帆烟浦为题诗。", "dynasty": "唐代", "author": "崔橹", "instruct": "七言律诗"}
{"title": "苦吟", "content": "水驿荒寒天正霜，夜深吟苦未成章。闭门不管庭前月，分付梅花自主张。", "dynasty": "宋代", "author": "陈郁", "instruct": "七言绝句"}
{"title": "衰荷", "content": "白露凋花花不残，凉风吹叶叶初乾。无人解爱萧条境，更绕衰丛一匝看。", "dynasty": "唐代", "author": "白居易", "instruct": "七言绝句"}
{"title": "西湖", "content": "十里飞花送酒卮，六桥儿女蹋春词。无人会得渔翁意，独立晴湖照影时。", "dynasty": "明代", "author": "孙一元", "instruct": "七言绝句"}
{"title": "从军", "content": "朔风吹寒塞，胡沙千万里。陈云出岱山，孤月生海水。决胜方求敌，衔恩本轻死。萧萧牧马鸣，中夜拔剑起。", "dynasty": "唐代", "author": "刘庭琦", "instruct": "五言律诗"}
{"title": "蔷薇", "content": "倚墙当户自横陈，致得贫家似不贫。外布芳菲虽笑日，中含芒刺欲伤人。清香往往生遥吹，狂蔓看看及四邻。遇有客来堪玩处，一端晴绮照烟新。", "dynasty": "唐代", "author": "陆龟蒙", "instruct": "七言律诗"}
{"title": "咏閒", "content": "一年閒有十年功，十岁如将百岁同。此去得閒犹未已，向前日月尽壶中。", "dynasty": "宋代", "author": "姜特立", "instruct": "七言绝句"}
{"title": "卧病", "content": "门掩青山卧，莓苔积雨深。病多知药性，客久见人心。众鸟趋林健，孤蝉抱叶吟。沧洲诗社散，无梦盍朋簪。", "dynasty": "唐代", "author": "戴叔伦", "instruct": "五言律诗"}
{"title": "扫地", "content": "日日扫复洒，不容纤物侵。敢望来客口，道似主人心。蚁过光中少，苔依润处深。门前亦如此，一径入疏林。", "dynasty": "唐代", "author": "齐己", "instruct": "五言律诗"}
{"title": "深秋吟", "content": "终岁都无事，四时长有花。小车乘兴去，所到便如家。", "dynasty": "宋代", "author": "邵雍", "instruct": "五言绝句"}
{"title": "丁卯校艺贡院作", "content": "席庐清昼列千袍，射策词场百战劳。明日京华春榜揭，蓬莱天近五云高。", "dynasty": "元代", "author": "曹元用", "instruct": "七言绝句"}
{"title": "赠历阳褚司马（时此公为稚子舞，故作是诗）", "content": "北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人间无此乐，此乐世中稀。", "dynasty": "唐代", "author": "李白", "instruct": "五言律诗"}
{"title": "董卓", "content": "公业平时劝用儒，诸公何事起相图。只言天下无健者，岂信车中有布乎。", "dynasty": "宋代", "author": "苏轼", "instruct": "七言绝句"}
{"title": "秋辞江南", "content": "灞陵桥上路，难负一年期。积雨鸿来夜，重江客去时。劳生多故疾，渐老少新知。惆怅都堂内，无门雪滞遗。", "dynasty": "唐代", "author": "黄滔", "instruct": "五言律诗"}
{"title": "塞上", "content": "万里隋城在，三边虏气衰。沙填孤障角，烧断故关碑。马色经寒惨，雕声带晚悲。将军正闲暇，留客换歌辞。", "dynasty": "唐代", "author": "司空图", "instruct": "五言律诗"}
{"title": "回文", "content": "风帘一烛对残花，薄雾寒笼翠袖纱。空院别愁惊破梦，东栏井树夜啼鸦。", "dynasty": "明代", "author": "高启", "instruct": "七言绝句"}
{"title": "祝衄歌", "content": "祝衄祝衄。非鱼非肉。更相追逐。本为杀牂羊。更杀羖䍽。", "dynasty": "魏晋", "author": "焦先", "instruct": "五言绝句"}
{"title": "寂寞", "content": "江郡人稀便是村，踏青天气欲黄昏。春愁不破还成醉，衣上泪痕和酒痕。", "dynasty": "唐代", "author": "郑谷", "instruct": "七言绝句"}
{"title": "月", "content": "三十六宫秋夜深，昭阳歌断信沉沉。唯应独伴陈皇后，照见长门望幸心。", "dynasty": "唐代", "author": "杜牧", "instruct": "七言绝句"}
{"title": "送别", "content": "水柔逐器知难定，云出无心肯再归。惆怅春风楚江暮，鸳鸯一只失群飞。", "dynasty": "唐代", "author": "鱼玄机", "instruct": "七言绝句"}
{"title": "秋园", "content": "商气入山园，园花取次妍。蓼丛迎露重，菊本望秋圆。", "dynasty": "宋代", "author": "姜特立", "instruct": "五言绝句"}
{"title": "辞众偈", "content": "这汉从来没缝罅，五十六年成话霸。今朝死去见阎王，剑树刀山得人怕。", "dynasty": "宋代", "author": "释净昙", "instruct": "七言绝句"}
{"title": "古意", "content": "牧马古道傍，道傍多古墓。萧条愁杀人，蝉鸣白杨树。回头望京邑，合沓生尘雾。富贵安可常，归来保贞素。", "dynasty": "唐代", "author": "常建", "instruct": "五言律诗"}
{"title": "寄远吟", "content": "一封征人书，秋帆潇湘岸。当君高楼醉，忆妾空闺叹。", "dynasty": "金朝", "author": "王郁", "instruct": "五言绝句"}
{"title": "沙苑", "content": "茫茫信马行，不似近都城。苑吏犹迷路，江人莫问程。聚来千嶂出，落去一川平。日暮客心速，愁闻雁数声。", "dynasty": "唐代", "author": "郑谷", "instruct": "五言律诗"}
{"title": "松原山行七绝", "content": "雨后浮云更拥山，须臾已作太空还。了然悟得渊明意，投绂归来径掩关。", "dynasty": "宋代", "author": "赵蕃", "instruct": "七言绝句"}
{"title": "堪笑", "content": "堪笑山阳汉鼎移，智如文若岂难知。定嫌佐命居人后，略一昌言死亦痴。", "dynasty": "宋代", "author": "方岳", "instruct": "七言绝句"}
{"title": "寄妾赵氏（一作赵氏诗）", "content": "鸾凤分飞海树秋，忍听钟鼓越王楼。只应霜月明君意，缓抚瑶琴送我愁。山远莫教双泪尽，雁来空寄八行幽。相如若返临邛市，画舸朱轩万里游。", "dynasty": "唐代", "author": "房千里", "instruct": "七言律诗"}
{"title": "钟", "content": "金晶铸就斗星悬，挂向玉楼知几年。好是五更残梦里，一声敲透白云天。", "dynasty": "宋代", "author": "张继先", "instruct": "七言绝句"}
{"title": "腊日宣诏幸上苑 / 催花诗", "content": "明朝游上苑，火速报春知。花须连夜发，莫待晓风吹。", "dynasty": "唐代", "author": "武则天", "instruct": "五言绝句"}
{"title": "松鹤", "content": "雨湿松阴凉，风落松花细。独鹤爱清幽，飞来不飞去。", "dynasty": "唐代", "author": "戴叔伦", "instruct": "五言绝句"}
{"title": "出山吟", "content": "朝咏游仙诗，暮歌采薇曲。卧云坐白石，山中十五宿。行随出洞水，回别缘岩竹。早晚重来游，心期瑶草绿。", "dynasty": "唐代", "author": "白居易", "instruct": "五言律诗"}
{"title": "秋夜", "content": "清夜不成寐，出门还浩歌。断云微翳月，薄露不倾荷。络纬知时早，梧桐奈汝何！非关老怀恶，秋物感人多。", "dynasty": "宋代", "author": "陆游", "instruct": "五言律诗"}
{"title": "中夏", "content": "正此恢台夏，园池绿节交。高荷擎羽盖，新笋出旗梢。", "dynasty": "宋代", "author": "姜特立", "instruct": "五言绝句"}
{"title": "邻曲有未饭被追入郭者悯然有作", "content": "舂得香膻摘绿葵，县符急急不容炊。君王日御金华殿，谁诵周家七月诗？", "dynasty": "宋代", "author": "陆游", "instruct": "七言绝句"}
{"title": "秋词", "content": "写就秋词雁景稀，背灯无语独眠迟。画栏点滴芭蕉雨，一夜将愁向阿谁。", "dynasty": "宋代", "author": "史文卿", "instruct": "七言绝句"}
{"title": "陶侃", "content": "梭作龙飞应自喜，指将针决欲何求。赖君乍觉登天梦，不尔王敦一辈流。", "dynasty": "宋代", "author": "孔平仲", "instruct": "七言绝句"}
{"title": "红梅", "content": "陇头人未来，江南春几许。惆怅玉笛声，吹落胭脂雨。", "dynasty": "宋代", "author": "牛士良", "instruct": "五言绝句"}
{"title": "诗", "content": "韩亡子房奋，秦帝鲁连耻。本自江海人，忠义感君子。", "dynasty": "南北朝", "author": "谢灵运", "instruct": "五言绝句"}
{"title": "读白乐天临水坐诗", "content": "西方社里收身早，白发人中得计长。不作北门东掖客，更无闲事可思量。", "dynasty": "宋代", "author": "陈师道", "instruct": "七言绝句"}
{"title": "早秋夜作", "content": "翠簟初清暑半销，撇帘松韵送轻飙。莎庭露永琴书润，山郭月明砧杵遥。傍砌绿苔鸣蟋蟀，绕檐红树织蟏蛸。不须更作悲秋赋，王粲辞家鬓已凋。", "dynasty": "唐代", "author": "韦庄", "instruct": "七言律诗"}
{"title": "入茅山寻桓清远乃题壁诗", "content": "荆门丘壑多，瓮牖风云入。自非栖遁情，谁堪霜露湿。", "dynasty": "南北朝", "author": "萧纶", "instruct": "五言绝句"}
{"title": "卜居", "content": "归羡辽东鹤，吟同楚执珪。未成游碧海，著处觅丹梯。云障宽江左，春耕破瀼西。桃红客若至，定似昔人迷。", "dynasty": "唐代", "author": "杜甫", "instruct": "五言律诗"}
{"title": "照镜", "content": "忽自见憔悴，壮年人亦疑。发缘多病落，力为不行衰。暖手揉双目，看图引四肢。老来真爱道，所恨觉还迟。", "dynasty": "唐代", "author": "王建", "instruct": "五言律诗"}
{"title": "梁三朝雅乐歌 雍雅 三", "content": "百司警列。皇在在陛。既饫且醑。卒食成礼。其容穆穆。其仪济济。凡百庶僚。莫不恺悌。奄有万国。抑由天启。", "dynasty": "南北朝", "author": "沈约", "instruct": "五言律诗"}
{"title": "即目", "content": "薜萝无恙屋三间，白帝寒深花渐删。剩有东篱沽酒地，西风红树露秋山。", "dynasty": "清代", "author": "高之騱", "instruct": "七言绝句"}
{"title": "偶成", "content": "可惜有生都衮衮，如何终日只纷纷。满前妙景无人识，到处清音独我闻。", "dynasty": "宋代", "author": "曹彦约", "instruct": "七言绝句"}
{"title": "三友图", "content": "髯龙嘶风山石裂，玉人影断横斜月。一声翠羽琅玕东，罗浮梦断微茫中。", "dynasty": "宋代", "author": "吴柔胜", "instruct": "七言绝句"}
{"title": "鸦", "content": "稚子相看只笑渠，老夫亦复小卢胡。一鸦飞立钩栏角，子细看来还有须。", "dynasty": "宋代", "author": "杨万里", "instruct": "七言绝句"}
{"title": "郢城西楼吟（一作郎士元诗）", "content": "连山尽塞水萦回，山上戍门临水开。珠帘直下一百丈，日暖游鳞自相向。昔人爱险闭层城，今人复爱闲江清。沙洲枫岸无来客，草绿花开山鸟鸣。", "dynasty": "唐代", "author": "张继", "instruct": "七言律诗"}
{"title": "杂感", "content": "壮游回首海茫茫，默数方惊岁月长。旧事莫论齐柏寝，残躯方似鲁灵光。", "dynasty": "宋代", "author": "陆游", "instruct": "七言绝句"}
{"title": "张千里惠诗次韵", "content": "十年风搅海波翻，未报穹庐气踊山。且把毛锥觑天巧，异时方叔要威蛮。", "dynasty": "宋代", "author": "葛立方", "instruct": "七言绝句"}
{"title": "朱楼", "content": "朱楼灯烛一声歌，腊后天街月色和。平昔黄公酒垆下，谁知跬步邈山河。", "dynasty": "宋代", "author": "蔡襄", "instruct": "七言绝句"}
{"title": "公子行", "content": "金鞍玉勒照花明，过后春风特地生。半醉五侯门里出，月高犹在禁街行。", "dynasty": "唐代", "author": "罗邺", "instruct": "七言绝句"}
{"title": "芙蓉", "content": "池边几簇木芙蓉，浥露棲烟花更浓。地有鲜鲜金菊对，赏时莫惜醉千钟。", "dynasty": "宋代", "author": "郑刚中", "instruct": "七言绝句"}
{"title": "本事诗", "content": "无量春愁无量恨，一时都向指间鸣。我亦艰难多病日，哪堪重听八云筝。", "dynasty": "近代", "author": "苏曼殊", "instruct": "七言绝句"}
{"title": "漫兴 十三", "content": "湿云垂地重，孤雁入天鸣。到处干戈近，何时海岱清？孤灯悬古壁，寒漏落空城。可羡商山老，优游待太平。", "dynasty": "元代", "author": "王冕", "instruct": "五言律诗"}
{"title": "钓台", "content": "万事无心一钓竿，三公不换此江山。平山误识刘文叔，惹起虚名满世间。", "dynasty": "宋代", "author": "戴复古", "instruct": "七言绝句"}
{"title": "秋吟", "content": "晓径支筇步屟迟，西风吹露湿秋衣。举头凝望青山外，万里江天一雁飞。", "dynasty": "宋代", "author": "黄庚", "instruct": "七言绝句"}
{"title": "李伯时画十古图郑尚明作诗诗辞多振绝因为同", "content": "胡床二女执市裾，长揖高阳旧酒徒。不是苍皇能辍洗，溺冠何异昔坑儒。", "dynasty": "宋代", "author": "刘子翚", "instruct": "七言绝句"}
{"title": "牧童", "content": "谁人得似牧童心，牛上横眠秋听深。时复往来吹一曲，何愁南北不知音。", "dynasty": "唐代", "author": "卢肇", "instruct": "七言绝句"}
{"title": "官左拾遗归隐作", "content": "汨没朝班愧不才，谁能低折向尘埃。青山得去且归去，官职有来还自来。", "dynasty": "唐代", "author": "王易简", "instruct": "七言绝句"}
{"title": "潮", "content": "暮去朝来无定期，桑田长被此声移。蓬莱若探人间事，一日还应两度知。", "dynasty": "唐代", "author": "吴融", "instruct": "七言绝句"}
{"title": "尹丈少稷旧作借竹轩诗数首如雨重时惊入屋梢", "content": "离立何妨出屋高，风微亦得听萧骚。南山昨夜新雷起，行有横鞭破土膏。", "dynasty": "宋代", "author": "赵蕃", "instruct": "七言绝句"}
{"title": "雪中偶题", "content": "乱飘僧舍茶烟湿，密洒歌楼酒力微。江上晚来堪画处，渔人披得一蓑归。", "dynasty": "唐代", "author": "郑谷", "instruct": "七言绝句"}
{"title": "奉和随王殿下诗 十一", "content": "方池含积水。明月流皎镜。规荷承日泫。彯鳞与风泳。上善叶渊心。止川测动性。幸是方春来。侧点游濠盛。", "dynasty": "南北朝", "author": "谢朓", "instruct": "五言律诗"}
{"title": "春思", "content": "荡漾春风渌似波，惹情摇恨去傞傞。燕翻永日音声好，柳舞空城意绪多。蜀国暖回溪峡浪，卫娘清转遏云歌。可怜户外桃兼李，仲蔚蓬蒿奈尔何。", "dynasty": "唐代", "author": "罗隐", "instruct": "七言律诗"}
{"title": "相和歌辞。铜雀妓", "content": "萧条登古台，回首黄金屋。落叶不归林，高陵永为谷。妆容徒自丽，舞态阅谁目。惆怅繐帷前，歌声苦于哭。", "dynasty": "唐代", "author": "欧阳詹", "instruct": "五言律诗"}
{"title": "过湖", "content": "舟移别岸水纹开，日暖风香正落梅。山色蒙蒙横画轴，白鸥飞处带诗来。", "dynasty": "宋代", "author": "俞桂", "instruct": "七言绝句"}
{"title": "柳", "content": "曾逐东风拂舞筵，乐游春苑断肠天。如何肯到清秋日，已带斜阳又带蝉。", "dynasty": "唐代", "author": "李商隐", "instruct": "七言绝句"}
{"title": "竹林", "content": "寺篱斜夹千梢翠，山径深穿万箨乾。却忆贵家厅馆里，粉墙时画数茎看。", "dynasty": "宋代", "author": "林逋", "instruct": "七言绝句"}
{"title": "左掖作", "content": "小殿珠帘散柳丝，东宫初退讲筵时。不材未敢修封事，把笔闲题应教诗。", "dynasty": "明代", "author": "高启", "instruct": "七言绝句"}
{"title": "南园", "content": "雨过郊原绿尚微，落花惆怅满尘衣。芳尊有酒无人共，日暮看山还独归。", "dynasty": "唐代", "author": "赵嘏", "instruct": "七言绝句"}
{"title": "韩少谟挽诗", "content": "据鞍新息困壶头，款段何如弟少游。马革裹尸吾原足，不然肯向死前休。", "dynasty": "宋代", "author": "魏了翁", "instruct": "七言绝句"}
{"title": "物外杂题", "content": "当年下沔鄂，回首几秋风？景物浑如昨，千帆落照中。", "dynasty": "宋代", "author": "陆游", "instruct": "五言绝句"}
{"title": "书事", "content": "本来只道千钧重，看破元无一羽轻。日月光明天广大，不妨啸傲过平生。", "dynasty": "宋代", "author": "陆游", "instruct": "七言绝句"}
{"title": "对花", "content": "长与韶光暗有期，可怜蜂蝶却先知。谁家促席临低树，何处横钗戴小枝。丽日多情疑曲照，和风得路合偏吹。向人虽道浑无语，笑劝王孙到醉时。", "dynasty": "唐代", "author": "秦韬玉", "instruct": "七言律诗"}
{"title": "南行", "content": "腊晴江暖鸊鹈飞，梅雪香黏越女衣。鱼市酒村相识遍，短船歌月醉方归。", "dynasty": "唐代", "author": "罗邺", "instruct": "七言绝句"}
{"title": "四色诗", "content": "差池朱燕去。缤翻赤雁归。瀺灂丹鱼聚。联翻血鸟飞。", "dynasty": "南北朝", "author": "范云", "instruct": "五言绝句"}
{"title": "山村", "content": "山崦谁家绿树中，短墙半露石榴红。萧然门巷无人到，三两孙随白发翁。", "dynasty": "宋代", "author": "戴复古", "instruct": "七言绝句"}
{"title": "钓台诗", "content": "汉包六合冈英豪。一个冥鸿惜羽毛。世祖功臣三十六，云台争似钓台高。", "dynasty": "宋代", "author": "范仲淹", "instruct": "七言绝句"}
{"title": "三月奉教作", "content": "银井桐花发，金堂草色齐。韶光爱日宇，淑气满风蹊。蝶影将花乱，虹文向水低。芳春随意晚，佳赏日无暌。", "dynasty": "唐代", "author": "李峤", "instruct": "五言律诗"}
{"title": "樱桃", "content": "云阳初献满筠笼，黄蜡新衣色半红。今日岭边空对酒，偷将泪眼望秦中。", "dynasty": "宋代", "author": "张舜民", "instruct": "七言绝句"}
{"title": "西湖竹枝歌", "content": "劝郎莫上南高峰，劝郎莫上北高峰，南高峰云北高雨，云雨相催愁杀侬。", "dynasty": "元代", "author": "杨维桢", "instruct": "七言绝句"}
{"title": "白鱼羹戏题", "content": "秋水寒鱼白锦鳞，姜花枨实献芳辛。东坡玉糁真穷相，得似先生此味珍。", "dynasty": "宋代", "author": "杨万里", "instruct": "七言绝句"}
{"title": "所见", "content": "齐眉沉醉绮罗丛，心事谁知付去鸿。不惜千金留粉黛，更无一语怨东风。", "dynasty": "宋代", "author": "施枢", "instruct": "七言绝句"}
{"title": "子夜歌·夜长不得眠", "content": "夜长不得眠，明月何灼灼。想闻散唤声，虚应空中诺。", "dynasty": "南北朝", "author": "佚名", "instruct": "五言绝句"}
{"title": "拟陶", "content": "茅檐人幽径，风雨聊可栖。喜无车马喧，而有耒耜随。", "dynasty": "宋代", "author": "冯坦", "instruct": "五言绝句"}
{"title": "丛菊", "content": "烟开容花密，霜重放丛斜。插著星星畔，潜郎称晚花。", "dynasty": "宋代", "author": "宋祁", "instruct": "五言绝句"}
{"title": "王章", "content": "皂囊盥手自封题，忘却牛衣忍冻啼。一点丹心通碧落，岁寒宁负白头妻。", "dynasty": "宋代", "author": "洪咨夔", "instruct": "七言绝句"}
{"title": "素梅 十五", "content": "罗浮山下雪三尺，白玉堂前春几分。岁晏归来诗思好，东风吹散一溪云。", "dynasty": "元代", "author": "王冕", "instruct": "七言绝句"}
{"title": "四叠", "content": "偶捉麈挥尤有韵，不须犀辟自无尘。早闻玉振真名士，古说冰肤是至人。", "dynasty": "宋代", "author": "刘克庄", "instruct": "七言绝句"}
{"title": "代答", "content": "破车伤马亦天成，所托虽高岂自营。四海不无容足地，行人何事此中行。", "dynasty": "宋代", "author": "王安石", "instruct": "七言绝句"}
{"title": "九曲溪", "content": "扁舟一叶破涟漪，九曲穷时山更奇。唤取谪仙来著句，平章佳处要清诗。", "dynasty": "宋代", "author": "喻良能", "instruct": "七言绝句"}
{"title": "春风", "content": "春风日日过东墙，睡起人閒蝶自忙。吹尽玫瑰能底惜，只缘销去一年香。", "dynasty": "宋代", "author": "张镃", "instruct": "七言绝句"}
{"title": "晚望", "content": "芳草迢迢客路长，柳边吹絮燕泥香。桐花拆尽春归去，犹倚危阑问夕阳。", "dynasty": "宋代", "author": "施枢", "instruct": "七言绝句"}
{"title": "除夜", "content": "日月无根走弹丸，年来年去几椒盘。秋崖老却浑閒事，老却梅花不耐寒。", "dynasty": "宋代", "author": "方岳", "instruct": "七言绝句"}
{"title": "十离诗。珠离掌", "content": "皎洁圆明内外通，清光似照水晶宫。只缘一点玷相秽，不得终宵在掌中。", "dynasty": "唐代", "author": "薛涛", "instruct": "七言绝句"}
{"title": "贵游", "content": "朝回佩马早凄凄，年少恩深卫霍齐。斧钺旧威龙塞北，池台新赐凤城西。门通碧树开金锁，楼对青山倚玉梯。南陌行人尽回首，笙歌一曲暮云低。", "dynasty": "唐代", "author": "许浑", "instruct": "七言律诗"}
{"title": "方红", "content": "群仙南游三神山，亲留冰丹祛暑袢。蕊珠侍宕辄分似，我其诗之累百番。", "dynasty": "宋代", "author": "方岳", "instruct": "七言绝句"}
{"title": "秋兴", "content": "穷秋九月西风高，疏林木落声萧骚。出门长望无所适，唯见空江生暮涛。", "dynasty": "宋代", "author": "寇准", "instruct": "七言绝句"}
{"title": "村居", "content": "草径茅扉带软沙，隔林鸡犬几人家。青山尽日垂帘坐，落尽棕榈一树花。", "dynasty": "明代", "author": "王恭", "instruct": "七言绝句"}
{"title": "北坡梅开久一株独不著花立春日放一枝戏作", "content": "日日来寻坡上梅，枯槎忽见一枝开。广寒宫里长生药，医得冰魂雪魄回。", "dynasty": "宋代", "author": "陆游", "instruct": "七言绝句"}
{"title": "岁暮", "content": "书房偷得蜗庐样，仅仅能容老病身。纸被蒙头方坐稳，却愁转眼又新春。", "dynasty": "宋代", "author": "陆游", "instruct": "七言绝句"}
{"title": "北行留别", "content": "日日山川烽火频，山河重起旧烟尘。一生孤负龙泉剑，羞把诗书问故人。", "dynasty": "唐代", "author": "杨凌", "instruct": "七言绝句"}
{"title": "即事", "content": "百忧常与事俱来，莫把胸中荆棘栽。但只熙熙闲过日，人间无处不春台。", "dynasty": "宋代", "author": "辛弃疾", "instruct": "七言绝句"}
{"title": "小桥", "content": "小桥横野涧，物色自阴清。终日相晤语，松声与水声。", "dynasty": "宋代", "author": "姜特立", "instruct": "五言绝句"}
{"title": "四恩岩", "content": "疲筇扪石上，大野俯栏窥。洞穴通诸顶，泉流接两地。", "dynasty": "宋代", "author": "李埴", "instruct": "五言绝句"}
{"title": "钓车", "content": "荻湾渔客巧妆成，硾铸银星一点轻。抛过碧江鸂鶒岸，轧残金井辘轳声。轴磨騂角冰光滑，轮卷春丝水面平。把向严滩寻辙迹，渔台基在辗难倾。", "dynasty": "唐代", "author": "徐夤", "instruct": "七言律诗"}
{"title": "除夜", "content": "春缸落面滑於油，旋泼醅来不用篘。穷鬼相随政相熟，莫题荼垒恼渠休。", "dynasty": "宋代", "author": "方岳", "instruct": "七言绝句"}
{"title": "望秦川歌", "content": "渔阳千帜扫空来，满目妖氛斗不开。为问玉京何日复，伤心黄屋几时回。", "dynasty": "宋代", "author": "周麟之", "instruct": "七言绝句"}
{"title": "鼠山", "content": "鼠山山下鼠山潭，名字常因艇子谈。几欲赋诗收拾汝，技穷如我莫多贪。", "dynasty": "宋代", "author": "赵蕃", "instruct": "七言绝句"}
{"title": "种梅", "content": "呼僮耕云种瑶树，斗挂青冥下风露。隔林野鹤不知寒，为我飞来复飞去。", "dynasty": "宋代", "author": "史文卿", "instruct": "七言绝句"}
{"title": "步月", "content": "碎碎北飞雪欲尽，完完东上月无群。独来清野遥然步，万景千声一见闻。", "dynasty": "清代", "author": "彭绩", "instruct": "七言绝句"}
{"title": "夏日偶题", "content": "溪友相呼上钓舟，藕花菱叶思悠悠。好诗已在前山寺，写放参寥石井头。", "dynasty": "宋代", "author": "周文璞", "instruct": "七言绝句"}
{"title": "四绝", "content": "天风吹月入栏干，乌鹊无声子夜阑。织女明星来枕上，了知身不在人间。", "dynasty": "宋代", "author": "秦观", "instruct": "七言绝句"}
{"title": "子夜四时歌·夏歌", "content": "田蚕事已毕，思妇犹苦身。当暑理絺服，持寄与行人。", "dynasty": "南北朝", "author": "民歌", "instruct": "五言绝句"}
{"title": "十二红图", "content": "何处飞来十二红，万年枝上立东风。楚王宫殿皆零落，说尽春愁暮雨中。", "dynasty": "明代", "author": "杨基", "instruct": "七言绝句"}
{"title": "柳", "content": "半烟半雨江桥畔，映杏映桃山路中。会得离人无限意，千丝万絮惹春风。", "dynasty": "唐代", "author": "郑谷", "instruct": "七言绝句"}
{"title": "病思", "content": "行携驯鹿寄消摇，共饱山蔬与药苗。本自入山缘服玉，不应忘味待闻韶。", "dynasty": "宋代", "author": "陆游", "instruct": "七言绝句"}
{"title": "自勉", "content": "引水浇花不厌勤，便须已有镇阳春。官居处处如邮传，谁得三年作主人。", "dynasty": "宋代", "author": "欧阳修", "instruct": "七言绝句"}
{"title": "一篙", "content": "一篙新绿浦东西，雪絮漫江鴈不飞。宿雨才晴风又转，片帆那得及时归。", "dynasty": "宋代", "author": "范成大", "instruct": "七言绝句"}
{"title": "自咏", "content": "有个官人靡恃己，著领蓝袍罔谈彼。面上带些天地玄，眼中更有陈权委。", "dynasty": "宋代", "author": "任忠厚", "instruct": "七言绝句"}
{"title": "感旧", "content": "长思密勿侍甘泉，丹地翱翔独少年。重到文昌倍惆怅，秋风霜鬓共萧然。", "dynasty": "宋代", "author": "寇准", "instruct": "七言绝句"}
{"title": "池萍", "content": "一番雨过一番多，间挟晴风涨绿波。柳絮吹残游迹在，谢池点点是阳和。", "dynasty": "宋代", "author": "刘学箕", "instruct": "七言绝句"}
{"title": "蝉", "content": "自下高升木杪问，风为呼吸露为餐。虽云强聒人憎恶，也胜低头推粪丸。", "dynasty": "宋代", "author": "姜特立", "instruct": "七言绝句"}
{"title": "野哭", "content": "棘针生狞义路闲，野泉相吊声潺潺。哀哉异教溺颓俗，淳源一去何时还。", "dynasty": "唐代", "author": "刘叉", "instruct": "七言绝句"}
{"title": "看花", "content": "一到花间一忘归，玉杯瑶瑟减光辉。歌筵更覆青油幕，忽似朝云瑞雪飞。", "dynasty": "唐代", "author": "羊士谔", "instruct": "七言绝句"}
{"title": "自述", "content": "万事谁能问，一名犹未知。贫当多累日，闲过少年时。灯下和愁睡，花前带酒悲。无谋常委命，转觉命堪疑。", "dynasty": "唐代", "author": "雍陶", "instruct": "五言律诗"}
{"title": "读史", "content": "百岁亏成费械机，乌鸢蝼蚁竟同归。一檠灯火挑明灭，两眼昏花管是非。", "dynasty": "宋代", "author": "范成大", "instruct": "七言绝句"}
{"title": "睡觉", "content": "寻思断梦半瞢腾，渐见天窗纸瓦明。宿鸟噪群穿竹去，县前犹自打残更。", "dynasty": "宋代", "author": "范成大", "instruct": "七言绝句"}
{"title": "已亥杂诗 231", "content": "九流触手意纵横，极动当筵炳烛情。若使鲁戈真在手，斜阳只乞照书城。", "dynasty": "清代", "author": "龚自珍", "instruct": "七言绝句"}
{"title": "寄远", "content": "缄书寄远行，珍重慰瞻忆。寒夏愿添衣，晚岚须早食。", "dynasty": "明代", "author": "霍与瑕", "instruct": "五言绝句"}
{"title": "新竹", "content": "近窗卧砌两三丛，佐静添幽别有功。影镂碎金初透月，声敲寒玉乍摇风。无凭费叟烟波碧，莫信湘妃泪点红。自是子猷偏爱尔，虚心高节雪霜中。", "dynasty": "唐代", "author": "刘兼", "instruct": "七言律诗"}
{"title": "春晴", "content": "午梦悠扬一蝶轻，隔窗惊觉捣茶声。偶然樽酒得佳趣，半夜花间灯火明。", "dynasty": "宋代", "author": "郑刚中", "instruct": "七言绝句"}
{"title": "首阳行", "content": "首阳山下路，孤竹节长存。为问无心草，如何庇本根。", "dynasty": "唐代", "author": "张祜", "instruct": "五言绝句"}
{"title": "惜欢", "content": "当欢须且欢，过后买应难。岁去停灯守，花开把火看。狂来欺酒浅，愁尽觉天宽。次第头皆白，齐年人已残。", "dynasty": "唐代", "author": "王建", "instruct": "五言律诗"}
{"title": "醉题", "content": "榴花满瓮拨寒醅，痛饮能令百恨开。大抵天真有高趣，腾腾须入醉乡来。", "dynasty": "宋代", "author": "寇准", "instruct": "七言绝句"}
{"title": "自悲", "content": "火宅煎熬地，霜松摧折身。因知群动内，易死不过人。", "dynasty": "唐代", "author": "白居易", "instruct": "五言绝句"}
{"title": "初冬杂题", "content": "五斗安能解醉酲，瞢腾睡眼怯窗明。策勋赖有春芽在，卧听山童转磑声。", "dynasty": "宋代", "author": "陆游", "instruct": "七言绝句"}
{"title": "送王翁信及第归江东旧隐（作方干诗，送友及第归浙东）", "content": "南行无俗侣，秋雁与寒云。野趣自多惬，名香日总闻。吴山中路断，浙水半江分。此地登临惯，含情一送君。", "dynasty": "唐代", "author": "戴叔伦", "instruct": "五言律诗"}
{"title": "相和歌辞。王昭君", "content": "自倚婵娟望主恩，谁知美恶忽相翻。黄金不买汉宫貌，青冢空埋胡地魂。", "dynasty": "唐代", "author": "皎然", "instruct": "七言绝句"}
{"title": "秋霁夜吟寄友人", "content": "槐柳萧疏溽暑收，金商频伏火西流。尘衣岁晚缘身贱，雨簟更深满背秋。前事悲凉何足道，远书慵懒未能修。惟思待月高梧下，更就东床访惠休。", "dynasty": "唐代", "author": "唐彦谦", "instruct": "七言律诗"}
{"title": "田顺郎歌", "content": "清歌不是世间音，玉殿尝闻称主心。唯有顺郎全学得，一声飞出九重深。", "dynasty": "唐代", "author": "刘禹锡", "instruct": "七言绝句"}
{"title": "海棠", "content": "肃肃朝寒不自持，晕生因酒似未施。向来只梦梨花雨，不见西湖浓抹时。", "dynasty": "宋代", "author": "赵蕃", "instruct": "七言绝句"}
{"title": "楼居狂吟", "content": "湖海真成万里游，寒风吹破黑貂裘。归来卧占楼千尺，梦落沧波明月舟。", "dynasty": "宋代", "author": "吴龙翰", "instruct": "七言绝句"}
{"title": "西湖歌", "content": "苏小坟西是妾家，门前都种白莲花。郎来好认当垆处，石上瑶琴覆落霞。", "dynasty": "明代", "author": "王叔承", "instruct": "七言绝句"}
{"title": "蔬兰", "content": "晓折寒蔬野圃间，荒林深处有芳兰。世无贤士纫为佩，犹有幽人日取餐。", "dynasty": "宋代", "author": "王令", "instruct": "七言绝句"}
{"title": "逊自淮康酒官归觐逾旬而归送行二绝句", "content": "乘田委吏责无多，旧学年来竟若何。开卷新诗可人意，到官无复废吟哦。", "dynasty": "宋代", "author": "苏辙", "instruct": "七言绝句"}
{"title": "檐滴", "content": "过雨秋檐不住声，敲盆滴砌带诗清。料渠要学侬搜句，旋叠平平仄仄平。", "dynasty": "宋代", "author": "史弥宁", "instruct": "七言绝句"}
{"title": "某伏蒙寄示五言二韵诗辄次韵上呈聊以见志", "content": "尚不求真语，何能计妄言。且饶只麽会，犹是弄精魂。", "dynasty": "宋代", "author": "韩维", "instruct": "五言绝句"}
{"title": "三国门。再吟", "content": "一家区宇忽三分，龌龊车书曷足论。定有伊姜为佐辅，忍教鸿雁各乾坤。", "dynasty": "唐代", "author": "周昙", "instruct": "七言绝句"}
{"title": "己亥杂诗 其一三○", "content": "陶潜酷似卧龙豪，万古浔阳松菊高。莫信诗人竟平淡，二分梁甫一分骚。", "dynasty": "清代", "author": "龚自珍", "instruct": "七言绝句"}
{"title": "帆", "content": "岂劳孤棹送行舟，轻过天涯势未休。断岸晓看残月挂，远湾寒背夕阳收。川平直可追飞箭，风健还能溯急流。幸遇济川恩不浅，北溟东海更何愁。", "dynasty": "唐代", "author": "徐夤", "instruct": "七言律诗"}
{"title": "秋晓", "content": "一抹凉烟晓未收，露篱疏雨湿牵牛。不知天上秋多少，昨夜西风到小楼。", "dynasty": "宋代", "author": "周端臣", "instruct": "七言绝句"}
{"title": "河北道中作", "content": "绿柳阴中白浪花，河边日日暗风沙。解鞍纵马悄无事，隐几看书随处家。", "dynasty": "宋代", "author": "司马光", "instruct": "七言绝句"}
{"title": "有感", "content": "死且不自觉，其馀安可论。昨宵凤池客，今日雀罗门。骑吏尘未息，铭旌风已翻。平生红粉爱，惟解哭黄昏。", "dynasty": "唐代", "author": "刘禹锡", "instruct": "五言律诗"}
{"title": "李伯时画十古图郑尚明作诗诗辞多振绝因为同赋 高阳长揖", "content": "胡床二女执巾裾，长揖高阳旧酒徒。不是苍皇能辍洗，溺冠何异昔坑儒。", "dynasty": "宋代", "author": "刘子翚", "instruct": "七言绝句"}
{"title": "虚堂", "content": "虚堂寂寂草虫鸣，欹枕难忘是旧情。斜月半轩疏树影，夜深风露更凄清。", "dynasty": "宋代", "author": "寇准", "instruct": "七言绝句"}
{"title": "燕语", "content": "入户穿帘语画梁，几惊春睡恼人肠。争如凭此呢喃舌，说与东君莫去忙。", "dynasty": "元代", "author": "张弘范", "instruct": "七言绝句"}
{"title": "李尚书命妓歌饯有作奉酬", "content": "羊公留宴岘山亭，洛浦高歌五夜情。独向柏台为老吏，可怜林木响馀声。", "dynasty": "唐代", "author": "崔元范", "instruct": "七言绝句"}
{"title": "早朝", "content": "欹眠侧耳数寒更，欲起未起心不平。何似山间浑睡足，卧看红日上窗明。", "dynasty": "宋代", "author": "姜特立", "instruct": "七言绝句"}
{"title": "书苏道士江行图后", "content": "叟也胸中天地宽，云烟衮衮出毫端。如何万里经行处，不费晴窗半日看。", "dynasty": "宋代", "author": "史弥宁", "instruct": "七言绝句"}
{"title": "秋闺", "content": "白马三军客，青娥十载思。玉庭霜落夜，罗幌月明时。炉冷蜘蛛喜，灯高熠耀期。愁多不可曙，流涕坐空帏。", "dynasty": "唐代", "author": "沈祖仙", "instruct": "五言律诗"}
{"title": "早蝉", "content": "不见上庭树，日高声忽吟。他人岂无耳，远客自关心。暂落还因雨，横飞亦向林。分明去年意，从此渐闻砧。", "dynasty": "唐代", "author": "薛能", "instruct": "五言律诗"}
{"title": "春郊", "content": "水绕冰渠渐有声，气融烟坞晚来明。东风好作阳和使，逢草逢花报发生。", "dynasty": "唐代", "author": "钱起", "instruct": "七言绝句"}
{"title": "野望", "content": "过午浮阴掩石台，疾风掠草散狂埃。江豚吹皱空江浪，远见淮云卷雨来。", "dynasty": "宋代", "author": "董嗣杲", "instruct": "七言绝句"}
{"title": "戏赠", "content": "帘幕阴阴昼漏迟，鹅黄雪白络新丝。只应笑杀东邻女，不见秋千到拆时。", "dynasty": "宋代", "author": "陆游", "instruct": "七言绝句"}
{"title": "病中", "content": "风树萧萧雨若筛，间飘黄叶挂蛛丝。虫号亡赖更满耳，况是病夫新起诗。", "dynasty": "宋代", "author": "赵蕃", "instruct": "七言绝句"}
{"title": "朝晴", "content": "宿雨初收云四归，小山草木丽朝晖。翩然双鹊从檐下，言语分明诉湿衣。", "dynasty": "宋代", "author": "陆游", "instruct": "七言绝句"}
{"title": "鵁鶄", "content": "败荷枯苇一方池，溪上鵁鶄坐得知。何事月寒风露下，挛拳孤影在风枝。", "dynasty": "宋代", "author": "张耒", "instruct": "七言绝句"}
{"title": "口号", "content": "中夜忽自起，汲此百尺泉。林木含白露，星斗在青天。", "dynasty": "唐代", "author": "贾岛", "instruct": "五言绝句"}
{"title": "偈", "content": "猴王久受幽沉苦，法力冥资得上天。须信自心元是佛，灵光洞耀没中边。", "dynasty": "宋代", "author": "释宗演", "instruct": "七言绝句"}
{"title": "军中杂歌", "content": "北庭茫茫秋草枯，正东万里是皇都。征人楼上看太白，思妇城南迎紫姑。", "dynasty": "宋代", "author": "陆游", "instruct": "七言绝句"}
{"title": "秋园", "content": "商所孜山园，园花取次妍。蓼丛迎露重，菊本望秋圆。", "dynasty": "宋代", "author": "姜特立", "instruct": "五言绝句"}
{"title": "长铗歌", "content": "铗文如凤兮，竹实何空。铗质如龙兮，云驭何穷。铗气如虹兮，天何以为宫。", "dynasty": "明代", "author": "黎景义", "instruct": "七言绝句"}
{"title": "赠李十二牡丹花片，因以饯行", "content": "莺涩余声絮堕风，牡丹花尽叶成丛。可怜颜色经年别，收取朱阑一片红。", "dynasty": "唐代", "author": "元稹", "instruct": "七言绝句"}
{"title": "欹湖", "content": "吹箫凌极浦，日暮送夫君。湖上一回首，山青卷白云。", "dynasty": "唐代", "author": "王维", "instruct": "五言绝句"}
{"title": "春情", "content": "暮雨朝云几日归，如丝如雾湿人衣。三湘二月春光早，莫逐狂风缭乱飞。", "dynasty": "唐代", "author": "杨凭", "instruct": "七言绝句"}
{"title": "西风", "content": "一处西风一处愁，又逢鸣雁在沧洲。芙蓉不分秋萧索，斗拆繁红满树头。", "dynasty": "宋代", "author": "翁卷", "instruct": "七言绝句"}
{"title": "艘人误同行钱文作诗解之", "content": "自反仁而自反忠，芳莲开向火光中。同君九万抟扶去，薄尽浮云出太空。", "dynasty": "宋代", "author": "阳枋", "instruct": "七言绝句"}
{"title": "陇上行", "content": "行到黄云陇，唯闻羌戍鼙。不如山下水，犹得任东西。", "dynasty": "唐代", "author": "张仲素", "instruct": "五言绝句"}
{"title": "舟行观新月", "content": "一痕如掐夕天涯，望转青林出没时。不是山高爱藏月，月光犹嫩怯人窥。", "dynasty": "宋代", "author": "张镃", "instruct": "七言绝句"}
{"title": "清思诗", "content": "至德不可传。灵龟不可侣。草木还根带。精灵归妙理。我学杳冥道。谁能测穷已。须待九转成。终会长沙市。", "dynasty": "南北朝", "author": "江淹", "instruct": "五言律诗"}
{"title": "横吹曲辞。紫骝马", "content": "争场看斗鸡，白鼻紫騧嘶。漳水春归晚，丛台日向低。歇鞍珠作汗，试剑玉如泥。为谢红梁燕，年年妾独栖。", "dynasty": "唐代", "author": "李益", "instruct": "五言律诗"}
{"title": "绝句", "content": "海底有明月，圆于天上轮。得之一寸光，可买千里春。", "dynasty": "唐代", "author": "贾岛", "instruct": "五言绝句"}
{"title": "宫词", "content": "长门秋夜雨，窗外滴寒声。悔不先辞辇，应无别恨生。", "dynasty": "宋代", "author": "寇准", "instruct": "五言绝句"}
{"title": "九日", "content": "痛恨长安信息乖，江南江北半云霾。极知随处有白酒，争奈忧时无好怀。淡淡黄花谁作主？萧萧红叶自空阶。乱离不敢登高处，忍见苍生万仞崖。", "dynasty": "元代", "author": "刘鹗", "instruct": "七言律诗"}
{"title": "山花", "content": "山花照坞复烧溪，树树枝枝尽可迷。野客未来枝畔立，流莺已向树边啼。从容只是愁风起，眷恋常须向日西。别有妖妍胜桃李，攀来折去亦成蹊。", "dynasty": "唐代", "author": "钱起", "instruct": "七言律诗"}
{"title": "中酒", "content": "南邻酒熟爱相招，蘸甲倾来绿满瓢。一醉不知三日事，任他童稚作渔樵。", "dynasty": "唐代", "author": "韦庄", "instruct": "七言绝句"}
{"title": "春词", "content": "日养千花气，风和百和香。君王自仁寿，柏叶更称觞。", "dynasty": "宋代", "author": "毛滂", "instruct": "五言绝句"}
{"title": "闻络纬作", "content": "篝镫欲尽夜光微，巧妇惊寒亦下机。惟有纬娘声不断，无人知是叹无衣。", "dynasty": "清代", "author": "许玉瑑", "instruct": "七言绝句"}
{"title": "云", "content": "东西那有碍，出处岂虚心。晓入洞庭阔，暮归巫峡深。渡江随鸟影，拥树隔猿吟。莫隐高唐去，枯苗待作霖。", "dynasty": "唐代", "author": "杜牧", "instruct": "五言律诗"}
{"title": "咏史", "content": "韩愈南投瘴海波，元和天子老中讹。檀檐金墄犹堪笑，愿作重来赴火蛾。", "dynasty": "宋代", "author": "陈普", "instruct": "七言绝句"}
{"title": "口占", "content": "绿渠草碧水平堤，粳稻风凉秀色齐。渐觉江乡秋色好，蟪蛄络纬尽情啼。", "dynasty": "清代", "author": "王学浩", "instruct": "七言绝句"}
{"title": "次李参政所和五绝句韵因以为诗", "content": "天如有定开平治，宁患无人安子思。到出手时须卓卓，逢开口处莫期期。", "dynasty": "宋代", "author": "魏了翁", "instruct": "七言绝句"}
{"title": "闺思", "content": "瑟瑟寒风起，秋鸿声不已。斜窗月色明，塞外人千里。", "dynasty": "清代", "author": "赖世观", "instruct": "五言绝句"}
{"title": "上将行（一作上裴行军中丞）", "content": "萧关扫定犬羊群，闭阁层城白日曛。枥上骅骝嘶鼓角，门前老将识风云。旌旗四面寒山映，丝管千家静夜闻。谁道古来多简册，功臣唯有卫将军。", "dynasty": "唐代", "author": "耿湋", "instruct": "七言律诗"}
{"title": "横吹曲辞。洛阳道", "content": "浮世若浮云，千回故复新。旋添青草冢，更有白头人。岁暮客将老，雪晴山欲春。行行车与马，不尽洛阳尘。", "dynasty": "唐代", "author": "于武陵", "instruct": "五言律诗"}
{"title": "和三乡诗", "content": "来时欢笑去时哀，家国迢迢向越台。待写百年幽思尽，故宫流水莫相催。", "dynasty": "唐代", "author": "韦冰", "instruct": "七言绝句"}
{"title": "徐报使来止得一相见诗", "content": "一面还千里，相思那得论。更寻终不见，无异桃花源。", "dynasty": "南北朝", "author": "庾信", "instruct": "五言绝句"}
{"title": "芳草", "content": "芳草知谁种，缘阶已数丛。无心与时竞，何苦绿匆匆。", "dynasty": "宋代", "author": "王安石", "instruct": "五言绝句"}
{"title": "水", "content": "荡漾空沙际，虚明入远天。秋光照不极，鸟色去无边。势引长云阔，波轻片雪连。汀洲杳难测，万古覆苍烟。", "dynasty": "唐代", "author": "张籍", "instruct": "五言律诗"}
{"title": "病愈小健戏作", "content": "入市归村不跨驴，蝇头细字夜钞书。身安自胜闲官职，不是虚名暗折除。", "dynasty": "宋代", "author": "陆游", "instruct": "七言绝句"}
{"title": "春日", "content": "胜日寻芳泗水滨，无边光景一时新。等闲识得东风面，万紫千红总是春。", "dynasty": "宋代", "author": "朱熹", "instruct": "七言绝句"}
{"title": "洁泉", "content": "绝爱泓然一鉴渟，肯教尘土犯清泠。祗缘较德先生似，不为争名陆羽经。", "dynasty": "宋代", "author": "曾协", "instruct": "七言绝句"}
{"title": "鲍山", "content": "云中一点鲍山青，东望能令两眼明。若道人心是矛戟，山前那得叔牙城。", "dynasty": "宋代", "author": "曾巩", "instruct": "七言绝句"}
{"title": "岭猿", "content": "杳杳袅袅清且切，鹧鸪飞处又斜阳。相思岭上相思泪，不到三声合断肠。", "dynasty": "唐代", "author": "常建", "instruct": "七言绝句"}
{"title": "陕下厉玄侍御宅五题。吟诗岛", "content": "幽岛藓层层，诗人日日登。坐危石是榻，吟冷唾成冰。静对唯秋水，同来但老僧。竹枝题字处，小篆复谁能。", "dynasty": "唐代", "author": "姚合", "instruct": "五言律诗"}
{"title": "九月晦日作", "content": "菊枝倾倒不成丛，桐叶凋零已半空。自是老来多感慨，不应萧瑟为秋风。", "dynasty": "宋代", "author": "陆游", "instruct": "七言绝句"}
{"title": "咏浴", "content": "再整鱼犀拢翠簪，解衣先觉冷森森。教移兰烛频羞影，自试香汤更怕深。初似洗花难抑按，终忧沃雪不胜任。岂知侍女帘帷外，剩取君王几饼金。", "dynasty": "唐代", "author": "韩偓", "instruct": "七言律诗"}
{"title": "咏马", "content": "曾经伯乐识长鸣，不似龙行不敢行。金埒未登嘶若是，盐车犹驾瘦何惊。难逢王济知音癖，欲就燕昭买骏名。早晚飞黄引同皂，碧云天上作鸾鸣。", "dynasty": "唐代", "author": "韩琮", "instruct": "七言律诗"}
{"title": "杨德逢送米与法云二老作此诗", "content": "卢仝不出憎流俗，我卜郊居避俗憎。仝有邻僧来乞米，我今送米乞邻僧。", "dynasty": "宋代", "author": "王安石", "instruct": "七言绝句"}
{"title": "秋夜诗", "content": "月落宵向分。紫烟郁氛氲。曀曀萤入雾。离离鴈出云。巴童暗理瑟。汉女夜缝裙。新知乐如是。久要讵相闻。", "dynasty": "南北朝", "author": "沈约", "instruct": "五言律诗"}
{"title": "奉和东宫经故妃旧殿诗", "content": "故殿看看冷。空阶步步悲。犹忆窥窗处。还如解佩时。苔生无意早。燕入有言迟。若令归就月。照见不须疑。", "dynasty": "隋代", "author": "江总", "instruct": "五言律诗"}
{"title": "七夕", "content": "年年七夕渡瑶轩，谁道秋期有泪痕。自是人间一周岁，何妨天上只黄昏。", "dynasty": "唐代", "author": "崔涂", "instruct": "七言绝句"}
{"title": "行军雪后月夜宴王卿家", "content": "子夜雪华馀，卿家月影初。酒香薰枕席，炉气暖轩除。晚岁宦情薄，行军欢宴疏。相逢剩取醉，身外尽空虚。", "dynasty": "唐代", "author": "岑参", "instruct": "五言律诗"}
{"title": "临刑诗", "content": "街鼓侵人急，西倾日欲斜。黄泉无旅店，今夜宿谁家。", "dynasty": "唐代", "author": "江为", "instruct": "五言绝句"}
{"title": "绝句", "content": "竹影和诗瘦，梅花入梦香。可怜今夜月，不肯下西厢。", "dynasty": "元代", "author": "王庭筠", "instruct": "五言绝句"}
{"title": "遣怀", "content": "白发三江一腐儒，长年耽酒不耽书。偶逢世乱无生计，落日烟中自把锄。", "dynasty": "明代", "author": "袁凯", "instruct": "七言绝句"}
{"title": "纪事", "content": "三宫九庙事方危，狼子心肠未可知。若使无人折狂虏，东南那个是男儿。", "dynasty": "宋代", "author": "文天祥", "instruct": "七言绝句"}
{"title": "秋游", "content": "下马闲行伊水头，凉风清景胜春游。何事古今诗句里，不多说著洛阳秋。", "dynasty": "唐代", "author": "白居易", "instruct": "七言绝句"}
{"title": "与友人对酒吟", "content": "凭君满酌酒，听我醉中吟。客路如天远，侯门似海深。新坟侵古道，白发恋黄金。共有人间事，须怀济物心。", "dynasty": "唐代", "author": "杜荀鹤", "instruct": "五言律诗"}
{"title": "早发", "content": "沙洲月落宿禽惊，潮起风微晓雾生。黄鹤浪明知上信，黑龙山暗避前程。火旗似辨吴门戍，水驿遥迷楚塞城。萧索更看江叶下，两乡俱是宦游情。", "dynasty": "唐代", "author": "李绅", "instruct": "七言律诗"}
{"title": "春燕", "content": "檐前日暖翩翩过，帘外风轻对对斜。偏是社来还社去，年年不见腊梅花。", "dynasty": "宋代", "author": "朱淑真", "instruct": "七言绝句"}
{"title": "酬虞部苏员外过蓝田别业不见留之作", "content": "贫居依谷口，乔木带荒村。石路枉回驾，山家谁候门。渔舟胶冻浦，猎火烧寒原。唯有白云外，疏钟闻夜猿。", "dynasty": "唐代", "author": "王维", "instruct": "五言律诗"}
{"title": "续长恨歌", "content": "闻道蓬壶重见时，瘦来全不耐风吹。无端郤作尘间念，已被仙官圣得知。", "dynasty": "宋代", "author": "范成大", "instruct": "七言绝句"}
{"title": "范蠡", "content": "平吴专越祸胎深，岂是功成有去心。勾践不知嫌鸟喙，归来犹自铸良金。", "dynasty": "唐代", "author": "陆龟蒙", "instruct": "七言绝句"}
{"title": "戏作", "content": "青梅黄尽雨无多，柳影重重午日过。忽听隔篱人语笑，采莲艇子上新河。", "dynasty": "宋代", "author": "宋伯仁", "instruct": "七言绝句"}
{"title": "降虏", "content": "广武溪头降虏稀，一声寒角怨金微。河湟不在春风地，歌舞空裁雪夜衣。铁马半嘶边草去，狼烟高映塞鸿飞。扬雄尚白相如吃，今日何人从猎归。", "dynasty": "唐代", "author": "赵嘏", "instruct": "七言律诗"}
{"title": "遣兴", "content": "但肯寻诗便有诗，灵犀一点是吾师。夕阳芳草寻常物，解用多为绝妙词。", "dynasty": "清代", "author": "袁枚", "instruct": "七言绝句"}
{"title": "登西楼忆行简", "content": "每因楼上西南望，始觉人间道路长。碍日暮山青蔟蔟，漫天秋水白茫茫。风波不见三年面，书信难传万里肠。早晚东归来下峡，稳乘船舫过瞿唐。", "dynasty": "唐代", "author": "白居易", "instruct": "七言律诗"}
{"title": "诗", "content": "夕坐苦多虑。行歌践闺中。房栊引倾月。步檐结春风。", "dynasty": "南北朝", "author": "谢惠连", "instruct": "五言绝句"}
{"title": "湘江", "content": "孤舟方此去，嘉景称于闻。烟尽九峰雪，雨生诸派云。沙寒鸿鹄聚，底极龟鱼分。异日谁为侣，逍遥耕钓群。", "dynasty": "唐代", "author": "许彬", "instruct": "五言律诗"}
{"title": "即事", "content": "五色云开见太平，九天风露一时清。燕雀飞飞自得乐，草木欣欣俱向荣。渭川何时起尚父，宣室安能召贾生？田间野老罢癃甚，忍死愿观风化成。", "dynasty": "元代", "author": "王冕", "instruct": "七言律诗"}
{"title": "水碓", "content": "绕岸车翻水碓鸣，准於舂事亦经营。斯民惜费盖如此，力役从今莫漫征。", "dynasty": "宋代", "author": "郑刚中", "instruct": "七言绝句"}
{"title": "隋宫", "content": "五斛青螺一日销，迷楼深贮万妖娆。众中谁解留车驾，风浪如山莫渡辽。", "dynasty": "明代", "author": "高启", "instruct": "七言绝句"}
{"title": "竹枝", "content": "瞿塘嘈嘈十二滩，此中道路古来难。长恨人心不如水，等闲平地起波澜。", "dynasty": "唐代", "author": "刘禹锡", "instruct": "七言绝句"}
{"title": "春阴", "content": "竹笋初生黄犊角，蕨芽初长小儿拳。试寻野菜炊春饭，便是江南二月天。", "dynasty": "宋代", "author": "黄庭坚", "instruct": "七言绝句"}
{"title": "渔父", "content": "白发沧浪上，全忘是与非。秋潭垂钓去，夜月叩船归。烟影侵芦岸，潮痕在竹扉。终年狎鸥鸟，来去且无机。", "dynasty": "唐代", "author": "杜牧", "instruct": "五言律诗"}
{"title": "农事", "content": "东作农家处处忙，金珠非是疗饥方。京华只识笙歌乐，岂识男耕与女桑。", "dynasty": "宋代", "author": "俞桂", "instruct": "七言绝句"}
{"title": "行田同安题康店铺", "content": "短衣自猎南山虎，正好渔樵不乱群。妄以宿嫌诛醉尉，令人翻恨李将军。", "dynasty": "宋代", "author": "李邴", "instruct": "七言绝句"}
{"title": "偈", "content": "一九与二九，相逢不出手。世间出世间，无剩亦无少。", "dynasty": "宋代", "author": "释宗演", "instruct": "五言绝句"}
{"title": "秋夕", "content": "银烛秋光冷画屏，轻罗小扇扑流萤。天阶夜色凉如水，卧看牵牛织女星。", "dynasty": "唐代", "author": "杜牧", "instruct": "七言绝句"}
{"title": "寄夫", "content": "夫戍边关妾在吴，西风吹妾妾忧夫。一行书信千行泪，寒到君边衣到无。", "dynasty": "唐代", "author": "陈玉兰", "instruct": "七言绝句"}
{"title": "客路", "content": "春风客路草萋萋，小驻征鞍日又西。回首前山云树暗，竹鸡声裹鹧鸪啼。", "dynasty": "宋代", "author": "黄庚", "instruct": "七言绝句"}
{"title": "淳安棹歌", "content": "淳安县前江水平，越女唱歌兰叶青。山禽只管唤春雨，不道愁人不愿听。", "dynasty": "明代", "author": "汪广洋", "instruct": "七言绝句"}
{"title": "奉和浚池初成清晨临泛诗", "content": "千金高堰合。百顷浚源开。翻逢积翠浪。更识昆明灰。猿啸风还急。鸡鸣潮即来。时看青雀舫。遥逐桂舟回。", "dynasty": "南北朝", "author": "庾信", "instruct": "五言律诗"}
{"title": "还京乐歌词", "content": "百战初休十万师，国人西望翠华时。家家尽唱升平曲，帝幸梨园亲制词。", "dynasty": "唐代", "author": "窦常", "instruct": "七言绝句"}
{"title": "已亥杂诗 114", "content": "诗人瓶水与謨觞，郁怒清深两擅场。如此高才胜高第，头衔追赠薄三唐。", "dynasty": "清代", "author": "龚自珍", "instruct": "七言绝句"}
{"title": "贻世", "content": "富者非义取，朴风争肯还。红尘不待晓，白首有谁闲。浅度四溟水，平看诸国山。只消年作劫，俱到总无间。", "dynasty": "唐代", "author": "曹松", "instruct": "五言律诗"}
{"title": "再游", "content": "天风吹我落人间，暂入青山又促还。待得霜林收柿栗，却来重扣白云关。", "dynasty": "宋代", "author": "张镃", "instruct": "七言绝句"}
{"title": "失题", "content": "何事慰朝夕，不逾诗酒情。山河空道路，蕃汉共刀兵。礼乐新朝市，园林旧弟兄。向风一点泪，塞晚暮江平。", "dynasty": "唐代", "author": "杨巨源", "instruct": "五言律诗"}
{"title": "闲坐忆乐天以诗问酒熟未", "content": "案头开缥帙，肘后检青囊。唯有达生理，应无治老方。减书存眼力，省事养心王。君酒何时熟，相携入醉乡。", "dynasty": "唐代", "author": "刘禹锡", "instruct": "五言律诗"}
{"title": "以嗜酒爱风竹卜居此林泉为韵作十小诗", "content": "事有俄顷间，遗臭及万代。吾观於期人，不过一字爱。", "dynasty": "宋代", "author": "方岳", "instruct": "五言绝句"}
{"title": "途中作", "content": "早起上肩舁，一杯平旦醉。晚憩下肩舁，一觉残春睡。身不经营物，心不思量事。但恐绮与里，只如吾气味。", "dynasty": "唐代", "author": "白居易", "instruct": "五言律诗"}
{"title": "早归", "content": "春静晓风微，凌晨带酒归。远山笼宿雾，高树影朝晖。饮马鱼惊水，穿花露滴衣。娇莺似相恼，含啭傍人飞。", "dynasty": "唐代", "author": "元稹", "instruct": "五言律诗"}
{"title": "梅", "content": "大庾敛寒光，南枝独早芳。雪含朝暝色，风引去来香。妆面回青镜，歌尘起画梁。若能遥止渴，何暇泛琼浆。", "dynasty": "唐代", "author": "李峤", "instruct": "五言律诗"}
{"title": "王莽", "content": "汉家殊未识经纶，入手功名事事新。百尺穿成连夜井，千金购得解飞人。", "dynasty": "宋代", "author": "苏轼", "instruct": "七言绝句"}
{"title": "读友人诗卷", "content": "冰齿味瑶轴，只应神鬼知。坐当群静后，吟到月沈时。雪峡猿声健，风柽鹤立危。篇篇一字字，谁复更言诗。", "dynasty": "唐代", "author": "杜荀鹤", "instruct": "五言律诗"}
{"title": "先主庙次唐贞元中张俨诗韵", "content": "吴蜀本唇齿，悲哉乃连兵。尽锐下三硖，谁使复两京？", "dynasty": "宋代", "author": "陆游", "instruct": "五言绝句"}
{"title": "咸阳", "content": "咸阳宫阙郁嵯峨，六国楼台艳绮罗。自是当时天帝醉，不关秦地有山河。", "dynasty": "唐代", "author": "李商隐", "instruct": "七言绝句"}
{"title": "相和歌辞。王昭君", "content": "合殿恩中绝，交河使渐稀。肝肠辞玉辇，形影向金微。汉宫草应绿，胡庭沙正飞。愿逐三秋雁，年年一度归。", "dynasty": "唐代", "author": "卢照邻", "instruct": "五言律诗"}
{"title": "十叠", "content": "有花多处便凭栏，插在金瓶不必看。百斛量珠真富贵，两枝剪彩太寒酸。", "dynasty": "宋代", "author": "刘克庄", "instruct": "七言绝句"}
{"title": "和王给事同诸官留题", "content": "千兵款户迂红旆，四壁留题拂紫苔。他日北山传故事，愿将猿鹤比云来。", "dynasty": "宋代", "author": "林逋", "instruct": "七言绝句"}
{"title": "行旅图", "content": "十年行李忆关山，纨裤何堪遣路艰。今日酒杯歌袖畔，竟忘门外到长安。", "dynasty": "明代", "author": "唐寅", "instruct": "七言绝句"}
{"title": "吟边", "content": "落尽荼蘼燕未归，小园寂寂掩柴扉。吟边正苦无诗料，风递杨花扑客衣。", "dynasty": "宋代", "author": "黄庚", "instruct": "七言绝句"}
{"title": "居延海树闻莺同作", "content": "边地无芳树，莺声忽听新。间关如有意，愁绝若怀人。明妃失汉宠，蔡女没胡尘。坐闻应落泪，况忆故园春。", "dynasty": "唐代", "author": "陈子昂", "instruct": "五言律诗"}
{"title": "遇雪", "content": "定知花发是归期，不奈归心日日归。风雪岂知行客恨，向人更作落花飞。", "dynasty": "宋代", "author": "王安石", "instruct": "七言绝句"}
{"title": "横塘", "content": "水松百本映门栽，池上荷花似锦开。记取横塘风景好，归程摹入小诗来。", "dynasty": "宋代", "author": "刘克庄", "instruct": "七言绝句"}
{"title": "霜夜", "content": "彤云黯黯暮天寒，半卷珠帘未欲眠。独坐小窗无伴侣，可怜霜月向人圆。", "dynasty": "宋代", "author": "朱淑真", "instruct": "七言绝句"}
{"title": "道间", "content": "一溪新绿涨晴沙，傍岸疏篱八九家。桑叶又抽麻正长，绿阴深处响缲车。", "dynasty": "宋代", "author": "施枢", "instruct": "七言绝句"}
{"title": "东冈", "content": "东冈岁晚一登临，共望长河映远林。万窍怒呺风丧我，千波竞涌水无心。", "dynasty": "宋代", "author": "王安石", "instruct": "七言绝句"}
{"title": "鹦鹉", "content": "翠毛丹觜乍教时，终日无寥似忆归。近来偷解人言语，乱向金笼说是非。", "dynasty": "唐代", "author": "子兰", "instruct": "七言绝句"}
{"title": "春词酬元微之（一作施肩吾诗）", "content": "黄莺啼时春日高，红芳发尽井边桃。美人手暖裁衣易，片片轻花落翦刀。", "dynasty": "唐代", "author": "沈亚之", "instruct": "七言绝句"}
{"title": "春怀", "content": "江南春尽尚春寒，添尽征衣独掩关。日暮酒醒闻谢豹，所思多在水云间。", "dynasty": "宋代", "author": "高翥", "instruct": "七言绝句"}
{"title": "红梅", "content": "玉骨冰肌染嫩红，依依低映粉墙东。莫教狼藉春泥里，常伴妆台斗艳容。", "dynasty": "明代", "author": "胡瑗", "instruct": "七言绝句"}
{"title": "秋夜", "content": "度鸿惊睡醒，欹枕已三更。梦破寂寥思，灯残零落明。空窗闲月色，幽壁静虫声。况是离乡久，依然无限情。", "dynasty": "唐代", "author": "方干", "instruct": "五言律诗"}
{"title": "第一百七十三", "content": "绝域三冬暮，垂老见飘零。林气森喷薄，意钟老柏青。", "dynasty": "宋代", "author": "文天祥", "instruct": "五言绝句"}
{"title": "闲题", "content": "八年藩翰似侨居，只此谁知报玉除。旧将已成三仆射，老身犹是六尚书。时丁厚讟终无咎，道致中兴尚有馀。为问春风谁是主，空催弱柳拟何如。", "dynasty": "唐代", "author": "薛能", "instruct": "七言律诗"}
{"title": "送别", "content": "秦楼几夜惬心期，不料仙郎有别离。睡觉莫言云去处，残灯一盏野蛾飞。", "dynasty": "唐代", "author": "鱼玄机", "instruct": "七言绝句"}
{"title": "落第", "content": "九陌初晴处处春，不能回避看花尘。由来得丧非吾事，本是钓鱼船上人。", "dynasty": "唐代", "author": "赵嘏", "instruct": "七言绝句"}
{"title": "春暮", "content": "绿老兰苕笋满林，一帘轻梦昼愔愔。东风已捲春归去，空误杨花扰乱寻。", "dynasty": "宋代", "author": "周密", "instruct": "七言绝句"}
{"title": "武威送刘判官赴碛西行军", "content": "火山五月行人少，看君马去疾如鸟。都护行营太白西，角声一动胡天晓。", "dynasty": "唐代", "author": "岑参", "instruct": "七言绝句"}
{"title": "七夕", "content": "鹊归燕去两悠悠，青琐西南月似钩。天上岁时星右转，世间离别水东流。金风入树千门夜，银汉横空万象秋。苏小横塘通桂楫，未应清浅隔牵牛。", "dynasty": "唐代", "author": "温庭筠", "instruct": "七言律诗"}
{"title": "已亥杂诗 289", "content": "家有凌云百尺条，风烟陪护渐岧嶤。生儿只识秦碑字，脆弱芝兰笑六朝。", "dynasty": "清代", "author": "龚自珍", "instruct": "七言绝句"}
{"title": "子夜歌 二", "content": "朝日照绮窗。光风动纨罗。巧笑蒨两犀。美目扬双蛾。", "dynasty": "南北朝", "author": "萧衍", "instruct": "五言绝句"}
{"title": "雪山", "content": "雪崦梅村一径斜，茆檐烟火两三家。眼明见此幽栖地，却恨吾庐已太奢。", "dynasty": "宋代", "author": "陆游", "instruct": "七言绝句"}
{"title": "四绝", "content": "阴风一夜搅青冥，风定霏霏霰雪零。遥想玉真清境上，白虚光里诵黄庭。", "dynasty": "宋代", "author": "秦观", "instruct": "七言绝句"}
{"title": "秋草", "content": "一抹荒烟锁夕阳，马蹄鞭影总苍凉。可怜无限东风力，不敌西风一夜霜。", "dynasty": "清代", "author": "董威", "instruct": "七言绝句"}
{"title": "冻吟", "content": "座左插梅花，座右横诗笔。风雪堕寒肩，先生方抱膝。", "dynasty": "宋代", "author": "吴龙翰", "instruct": "五言绝句"}
{"title": "同张明府清镜叹", "content": "妾有盘龙镜，清光常昼发。自从生尘埃，有若雾中月。愁来试取照，坐叹生白发。寄语边塞人，如何久离别。", "dynasty": "唐代", "author": "孟浩然", "instruct": "五言律诗"}
{"title": "状春", "content": "含春笑日花心艳，带雨牵风柳态妖。珍重两般堪比处，醉时红脸舞时腰。", "dynasty": "唐代", "author": "雍陶", "instruct": "七言绝句"}
{"title": "结客少年场行", "content": "雪刃亲将报不平，千金购首未分明。醉游酒市无人识，自鬻朱门变姓名。", "dynasty": "明代", "author": "徐祯卿", "instruct": "七言绝句"}
{"title": "书李商叟秀才所藏曾文清诗卷後", "content": "陇蜀归来两鬓丝，茶山已作隔生期。西风落叶秋萧瑟，泪洒行间读旧诗。", "dynasty": "宋代", "author": "陆游", "instruct": "七言绝句"}
{"title": "绝句", "content": "亭亭画舸系春潭，直待行人酒半酣。不管烟波与风雨，载将离恨过江南。", "dynasty": "宋代", "author": "张耒", "instruct": "七言绝句"}
{"title": "饮绣谷亭题一百八件酒瓷录后同樊榭先生龙泓赵勿药作", "content": "玉兰花下同呼酒，爱此名瓷小户加。饮到清明刚百六，双卮留伴殿春花。", "dynasty": "清代", "author": "汪沆", "instruct": "七言绝句"}
{"title": "奉和陆中丞使君长源寒食日作", "content": "寒食江天气最清，庾公晨望动高情。因逢内火千家静，便睹行春万木荣。深浅山容飞雨细，萦纡水态拂云轻。腰章本郡谁相似，数日临人政已成。", "dynasty": "唐代", "author": "皎然", "instruct": "七言律诗"}
{"title": "厩马", "content": "万里无尘塞草秋，玉轮金轭未巡游。上林苜蓿天池水，馆食长鸣可自羞。", "dynasty": "宋代", "author": "夏竦", "instruct": "七言绝句"}
{"title": "去扇", "content": "城上风生蜡炬寒，锦帷开处露翔鸾。已知秦女升仙态，休把圆轻隔牡丹。", "dynasty": "唐代", "author": "黄滔", "instruct": "七言绝句"}
{"title": "寓吟集", "content": "陶集篇篇皆有酒，崔诗句句不无杯。醉来已共身安约，让却诗人作酒魁。", "dynasty": "唐代", "author": "崔道融", "instruct": "七言绝句"}
{"title": "客舍", "content": "毂击肩摩锦绣堆，朝声汹汹暮声催。忽然忆起长桥路，天镜无边白鸟回。", "dynasty": "宋代", "author": "范成大", "instruct": "七言绝句"}
{"title": "野田", "content": "漠漠野田草，草中牛羊道。古墓无子孙，白杨不得老。", "dynasty": "唐代", "author": "张籍", "instruct": "五言绝句"}
{"title": "种蒲", "content": "杜若溪边手自移，旋抽烟剑碧参差。何时织得孤帆去，悬向秋风访所思。", "dynasty": "唐代", "author": "陆龟蒙", "instruct": "七言绝句"}
{"title": "秋思", "content": "秋入银床老井梧，能言鹦鹉日相呼。兰闺半月閒针线，学得崔徽一镜图。", "dynasty": "元代", "author": "张玉娘", "instruct": "七言绝句"}
{"title": "风云交作戏题", "content": "云脚如龙爪，空中挟雨来。何关风伯事，欲到却吹回。", "dynasty": "宋代", "author": "陆游", "instruct": "五言绝句"}
{"title": "樵夫", "content": "酸涩涧边果，青红岩际花。贪随狙狖去，风雨未还家。", "dynasty": "宋代", "author": "陆游", "instruct": "五言绝句"}
{"title": "咏河市歌者", "content": "岂是从容唱渭城，个中当有不平鸣。可怜日晏忍饥面，强作春深求友声。", "dynasty": "宋代", "author": "范成大", "instruct": "七言绝句"}
{"title": "夜凉", "content": "茅舍萧萧暑雨余，夜凉清若在冰壶。一窗月上杉篁影，便是人间水墨图。", "dynasty": "宋代", "author": "刘子翚", "instruct": "七言绝句"}
{"title": "横吹曲辞。长安道", "content": "胡风激秦树，贱子风中泣。家家朱门开，得见不可入。长安十二衢，投树鸟亦急。高阁何人家，笙簧正喧吸。", "dynasty": "唐代", "author": "孟郊", "instruct": "五言律诗"}
{"title": "塘上闲作", "content": "闲行闲坐藉莎烟，此兴堪思二古贤。陶靖节居彭泽畔，贺知章在镜池边。鸳鸯著对能飞绣，菡萏成群不语仙。形影腾腾夕阳里，数峰危翠滴渔船。", "dynasty": "唐代", "author": "齐己", "instruct": "七言律诗"}
{"title": "野花（一作罗邺诗）", "content": "万点红芳血色殷，为无名字对空山。多因戏蝶寻香住，少有行人辍棹攀。若在侯门看不足，为生江岸见如闲。结根必竟输桃李，长向春城紫陌间。", "dynasty": "唐代", "author": "罗隐", "instruct": "七言律诗"}
{"title": "送子虡吴门之行", "content": "相送何由插羽翰，淡烟微雨暗江干。孤怀最怯新春别，病骨难禁昨夜寒。尊酒汝宁嫌鲁薄？釜羹翁自絮吴酸，此诗字字俱愁绝，忍泪成篇却怕看。", "dynasty": "宋代", "author": "陆游", "instruct": "七言律诗"}
{"title": "春苔", "content": "底物最牵吟，秋苔独自寻。何时连夜雨，叠翠满松阴。湘岸荒祠静，吴宫古砌深。侯门还可惜，长被马蹄侵。", "dynasty": "唐代", "author": "孙鲂", "instruct": "五言律诗"}
{"title": "閒吟", "content": "千首诗轻万户侯，富如猗顿亦何求。六义中间有至乐，不须苦作楚人骚。", "dynasty": "宋代", "author": "姜特立", "instruct": "七言绝句"}
{"title": "自咏", "content": "长吟太息问皇天，神通由来也已偏。一名国士皆贫病，但是裨兵总有钱。", "dynasty": "唐代", "author": "范液", "instruct": "七言绝句"}
{"title": "江边", "content": "西风忽报雁双双，人世心形两自降。不为鱼肠有真诀，谁能梦梦立清江。", "dynasty": "唐代", "author": "薛涛", "instruct": "七言绝句"}
{"title": "次李参政所和五绝句韵因以为诗", "content": "天地之心万物灵，世间难得是人身。面前放过知何限，好与光明做一巡。", "dynasty": "宋代", "author": "魏了翁", "instruct": "七言绝句"}
{"title": "山家", "content": "马蹄踏水乱明霞，醉袖迎风受落花。怪见溪童出门望，雀声先我到山家。", "dynasty": "元代", "author": "刘因", "instruct": "七言绝句"}
{"title": "小院", "content": "小院无人竹簟铺，昼眠难稳客心孤。窗前嫌怕惊残梦，自掷青梅打鹧鸪。", "dynasty": "宋代", "author": "孙惟信", "instruct": "七言绝句"}
{"title": "渔家", "content": "野水千年在，闲花一夕空。近来浮世狭，何似钓船中。", "dynasty": "唐代", "author": "高蟾", "instruct": "五言绝句"}
{"title": "达奚吏部夫人寇氏挽歌", "content": "存殁令名传，青青松柏田。事姑称孝妇，生子继先贤。露湿铭旌重，风吹卤簿前。阴堂从此闭，谁诵女师篇。", "dynasty": "唐代", "author": "李颀", "instruct": "五言律诗"}
{"title": "偶书", "content": "身名蹭蹬原无况，杯酒流行强自宽。夜半穷阎闭梅雨，昏昏灯火泪中看。", "dynasty": "宋代", "author": "郑刚中", "instruct": "七言绝句"}
{"title": "双鹭", "content": "双鹭雕笼昨夜开，月明飞出立庭隈。但教绿水池塘在，自有碧天鸿雁来。清韵叫霜归岛树，素翎遗雪落渔台。何人为我追寻得，重劝溪翁酒一杯。", "dynasty": "唐代", "author": "徐夤", "instruct": "七言律诗"}
{"title": "酬人失题", "content": "孤鸾将鹤群，晴日丽春云。何幸晚飞者，清音长此闻。", "dynasty": "唐代", "author": "卢纶", "instruct": "五言绝句"}
{"title": "赐节", "content": "潜藩伴读六年余，赐鉞君王念老儒。禄厚养成閒意思，日长添得睡工夫。", "dynasty": "宋代", "author": "姜特立", "instruct": "七言绝句"}
{"title": "行次凤州", "content": "去年三月洛城游，今日寻春到凤州。欲托双鱼附归信，嘉陵江水不东流。", "dynasty": "宋代", "author": "李之才", "instruct": "七言绝句"}
{"title": "商君吟", "content": "商鞅得君持法处，赵良终日正言时。当其命令炎如火。车裂如何都不知。", "dynasty": "宋代", "author": "邵雍", "instruct": "七言绝句"}
{"title": "风", "content": "迥拂来鸿急，斜催别燕高。已寒休惨淡，更远尚呼号。楚色分西塞，夷音接下牢。归舟天外有，一为戒波涛。", "dynasty": "唐代", "author": "李商隐", "instruct": "五言律诗"}
{"title": "琼台", "content": "崖壁盘空天路回，白云行尽见琼台。洞门黯黯阴云闭，金阙曈曈日殿开。", "dynasty": "唐代", "author": "柳泌", "instruct": "七言绝句"}
{"title": "使北", "content": "使旃尽道有回期，独陷羁臣去牧羝。小尔含沙浑小事，白云飞处楚天低。", "dynasty": "宋代", "author": "文天祥", "instruct": "七言绝句"}
{"title": "行次汉上", "content": "习家池沼草萋萋，岚树光中信马蹄。汉主庙前湘水碧，一声风角夕阳低。", "dynasty": "唐代", "author": "贾岛", "instruct": "七言绝句"}
{"title": "禹寺", "content": "暮春之初光景奇，湖平山远最宜诗。尚余一恨无人会，不见蝉声满寺时。", "dynasty": "宋代", "author": "陆游", "instruct": "七言绝句"}
{"title": "绝句", "content": "一双燕子语帘前，病客无憀尽日眠。开遍杏花人不到，满庭春雨绿如烟。", "dynasty": "宋代", "author": "王雱", "instruct": "七言绝句"}
{"title": "彦定知县府判池有双莲置酒其上坐客有诗姑三", "content": "剪剪高荷舞翠阴，并游缃女驻波心。谁知罗袜无虚步，来听薰风百里琴。", "dynasty": "宋代", "author": "李弥逊", "instruct": "七言绝句"}
{"title": "春闺", "content": "萋萋三春草，极目生烟雾。既感妾衷肠，莫断王孙路。", "dynasty": "清代", "author": "郭士达", "instruct": "五言绝句"}
{"title": "咏史", "content": "东北民思齑主父，西南人欲粉唐蒙。汉家社稷何依倚，黯直粗疏一病翁。", "dynasty": "宋代", "author": "陈普", "instruct": "七言绝句"}
{"title": "晁错", "content": "七国绵延蔓草图，一言请削独干诛。扬雄自负功名志，犹罪当时太失愚。", "dynasty": "宋代", "author": "朱淑真", "instruct": "七言绝句"}
{"title": "雨中作", "content": "雨声可爱秋方见，睡味无穷老始知。半醉拥衾支倦枕，谁能三复放翁诗？", "dynasty": "宋代", "author": "陆游", "instruct": "七言绝句"}
{"title": "村笛", "content": "箫韶九奏韵凄锵，曲度虽高调不伤。却见孤村明月夜，一声牛笛断人肠。", "dynasty": "唐代", "author": "韦庄", "instruct": "七言绝句"}
{"title": "盼盼", "content": "冢上白杨今十年，楼头燕子尚留连。铜台多少丁宁恨，谁向西陵望墓田？", "dynasty": "元代", "author": "杨维桢", "instruct": "七言绝句"}
{"title": "微雨", "content": "要知微雨密还疏，空里看来直是无。不被波间三两点，阿谁见破妙工夫。", "dynasty": "宋代", "author": "杨万里", "instruct": "七言绝句"}
{"title": "塞上", "content": "塞外虏尘飞，频年出武威。死生随玉剑，辛苦向金微。久戍人将老，长征马不肥。仍闻酒泉郡，已合数重围。", "dynasty": "唐代", "author": "郭震", "instruct": "五言律诗"}
{"title": "贡院对雪，以绝句代八行，奉寄崔阁老", "content": "寓宿春闱岁欲除，严风密雪绝双鱼。思君独步西垣里，日日含香草诏书。", "dynasty": "唐代", "author": "权德舆", "instruct": "七言绝句"}
{"title": "汴河", "content": "炀帝开河鬼亦悲，生民不独力空疲。至今呜咽东流水，似向清平怨昔时。", "dynasty": "唐代", "author": "罗邺", "instruct": "七言绝句"}
{"title": "蜘蛛", "content": "经纬智何多，网张犹设罗。但知为物穽，更有物谁何。", "dynasty": "宋代", "author": "卫宗武", "instruct": "五言绝句"}
{"title": "清瘦", "content": "春花秋月若浮沤，怎得心如不系舟。肌骨大都无一把，可怜禁驾许多愁。", "dynasty": "宋代", "author": "朱淑真", "instruct": "七言绝句"}
{"title": "秋夜", "content": "秋堂初霁短檠凉，堂外风帘减旧香。萤火正流孤溆焰，閒来坐觉二更长。", "dynasty": "宋代", "author": "董嗣杲", "instruct": "七言绝句"}
{"title": "上阳宫辞", "content": "苑路青青半是苔，翠华西去未知回。景阳春漏无人报，太液秋波有雁来。单影可堪明月照，红颜无奈落花催。谁能赋得长门事，不惜千金奉酒杯。", "dynasty": "唐代", "author": "吴融", "instruct": "七言律诗"}
{"title": "赠何记室联句不成诗", "content": "龙鳞无复彩，凤翅于兹铩。畴昔似翩翩，今辰何乙乙。", "dynasty": "南北朝", "author": "江革", "instruct": "五言绝句"}
{"title": "钓叟", "content": "田不曾耕地不锄，谁人闲散得如渠。渠将底物为香饵，一度抬竿一个鱼。", "dynasty": "唐代", "author": "杜荀鹤", "instruct": "七言绝句"}
{"title": "寄家", "content": "近别几日客愁生，固知远别难为情。梦回官烛不盈把，犹听娇儿索乳声。", "dynasty": "宋代", "author": "黄庭坚", "instruct": "七言绝句"}
{"title": "赋柳", "content": "独向东风舞楚腰，为谁颦恨为谁娇？灞陵桥畔销魂处，临水傍堤万万条。", "dynasty": "清代", "author": "秋瑾", "instruct": "七言绝句"}
{"title": "诗", "content": "白日随天回，皦皦圆如规。踊跃旸谷中，上登扶桑枝。", "dynasty": "魏晋", "author": "张载", "instruct": "五言绝句"}
{"title": "菊", "content": "秋风著意菊丛黄，不怕东篱五夜霜。曾记南阳饮潭水，要令道骨合仙方。", "dynasty": "宋代", "author": "张元干", "instruct": "七言绝句"}
{"title": "使辽回竟恭敏李公席上作", "content": "穹庐三月已淹留，白草黄云见即愁。满袖尘埃何处说，李家池上海棠洲。", "dynasty": "宋代", "author": "王钦臣", "instruct": "七言绝句"}
{"title": "小雪前三日锺冠之约余侍老人行山舟发后洪入", "content": "钩辀格磔鸟呼晚，勃窣媻姗人试寒。野水不流山四合，宝华云裹着栏干。", "dynasty": "宋代", "author": "洪咨夔", "instruct": "七言绝句"}
{"title": "将为南行陪尚书崔公宴海榴堂", "content": "朝宴华堂暮未休，几人偏得谢公留。风传鼓角霜侵戟，云卷笙歌月上楼。宾馆尽开徐稚榻，客帆空恋李膺舟。谩夸书剑无知己，水远山长步步愁。", "dynasty": "唐代", "author": "许浑", "instruct": "七言律诗"}
{"title": "偶题", "content": "钟陵醉别十馀春，重见云英掌上身。我未成名君未嫁，可能俱是不如人。", "dynasty": "唐代", "author": "罗隐", "instruct": "七言绝句"}
{"title": "钓鱼", "content": "闲钓江鱼不钓名，瓦瓯斟酒暮山青。醉头倒向芦花里，却笑无端犯客星。", "dynasty": "唐代", "author": "崔道融", "instruct": "七言绝句"}
{"title": "海棠", "content": "十里迢迢望碧鸡，一城晴雨不曾齐。今朝未得平安报，便恐飞红已作泥。", "dynasty": "宋代", "author": "陆游", "instruct": "七言绝句"}
{"title": "肃宗挽歌", "content": "国以重明受，天从谅闇移。诸侯方北面，白日忽西驰。龙影当泉落，鸿名向庙垂。永言青史上，还见戴无为。", "dynasty": "唐代", "author": "郑丹", "instruct": "五言律诗"}
{"title": "林同年被檄来体访民租寓僧舍有诗因次韵", "content": "河水清兮有县特，东方作矣未解襦。寄声卿自用卿法，我独举酒留诗臞。", "dynasty": "宋代", "author": "洪咨夔", "instruct": "七言绝句"}
{"title": "梅花", "content": "三月东风吹雪消，湖南山色翠如浇。一声羌管无人见，无数梅花落野桥。", "dynasty": "元代", "author": "王冕", "instruct": "七言绝句"}
{"title": "与李全交诗（全交，监察御史）", "content": "御史非常任，参军不久居。待君迁转后，此职还到余。", "dynasty": "唐代", "author": "石惠泰", "instruct": "五言绝句"}
{"title": "郫县春日吟", "content": "旧谷才登幼妇场，新蚕复出小姑忙。书生却弄閒针线，枉学明河织女襄。", "dynasty": "宋代", "author": "吴泳", "instruct": "七言绝句"}
{"title": "梦断", "content": "梦断纱窗半夜雷，别君花落又花开。渔阳路远书难寄，衡岳山高月不来。玄燕有情穿绣户，灵龟无应祝金杯。人生若得长相对，萤火生烟草化灰。", "dynasty": "唐代", "author": "徐夤", "instruct": "七言律诗"}
{"title": "已亥杂诗 153", "content": "亲朋岁月个萧闲，情话缠绵礼数删。喜尽东华尘土否，一秋十日九湖山。", "dynasty": "清代", "author": "龚自珍", "instruct": "七言绝句"}
{"title": "画鸭", "content": "春草细还生，春雏养渐成。茸茸毛色起，应解自呼名。", "dynasty": "元代", "author": "揭傒斯", "instruct": "五言绝句"}
{"title": "偶题", "content": "下帘宴坐自焚香，酒力醒时冬夜长。忧国寸心应未炉，夜深频起看天猿。", "dynasty": "宋代", "author": "岳珂", "instruct": "七言绝句"}
{"title": "九日寄行简", "content": "摘得菊花携得酒，绕村骑马思悠悠。下邽田地平如掌，何处登高望梓州。", "dynasty": "唐代", "author": "白居易", "instruct": "七言绝句"}
{"title": "偶作", "content": "世情易变如云叶，官事无穷类海潮。退食北窗凉意满，卧听急雨打芭蕉。", "dynasty": "宋代", "author": "张栻", "instruct": "七言绝句"}
{"title": "己亥杂诗 其三○○", "content": "房山一角露崚嶒，十二连桥夜有冰。渐进城南天尺五，回灯不敢梦觚棱。", "dynasty": "清代", "author": "龚自珍", "instruct": "七言绝句"}
{"title": "旧房", "content": "远壁秋声虫络丝，入檐新影月低眉。床帷半故帘旌断，仍是初寒欲夜时。", "dynasty": "唐代", "author": "白居易", "instruct": "七言绝句"}
{"title": "殊不恶斋秋晚闲吟五绝", "content": "好风入帘图画响，斜照穿隙网丝明。檐间双雀有时斗，壁下一蛩终日鸣。", "dynasty": "宋代", "author": "范成大", "instruct": "七言绝句"}
{"title": "甲辰仲冬八日元衡携两诗过访及归次韵酬送后", "content": "合处畴能证不疑，吾宗神秀岁寒姿。无书寄便今犹懒，说似应须倩老师。", "dynasty": "宋代", "author": "张镃", "instruct": "七言绝句"}
{"title": "薄游", "content": "淅淅风生砌，团团日隐墙。遥空秋雁灭，半岭暮云长。病叶多先坠，寒花只暂香。巴城添泪眼，今夜复清光。", "dynasty": "唐代", "author": "杜甫", "instruct": "五言律诗"}
{"title": "骢马", "content": "骢马铁连钱，长安侠少年。帝畿平若水，官路直如弦。夜玉妆车轴，秋金铸马鞭。风霜但自保，穷达任皇天。", "dynasty": "唐代", "author": "杨炯", "instruct": "五言律诗"}
{"title": "读史", "content": "丹穴传訾世莫争，用财为卫守能贞。祖龙势力倾天下，犹筑高台礼妇清。", "dynasty": "明代", "author": "金俊明", "instruct": "七言绝句"}
{"title": "素梅 五一", "content": "湖上无书问老逋，冰霜岩壑迥清孤。二更月出天全白，转首春风是画图。", "dynasty": "元代", "author": "王冕", "instruct": "七言绝句"}
{"title": "惜花", "content": "夜来花欲尽，始惜两三枝。早起寻稀处，闲眠记落时。蕊焦蜂自散，蒂折蝶还移。攀著殷勤别，明年更有期。", "dynasty": "唐代", "author": "于鹄", "instruct": "五言律诗"}
{"title": "咏史诗", "content": "梁习持魏郎。秦兵不敢出。李牧为赵将。疆场得清谧。", "dynasty": "魏晋", "author": "左思", "instruct": "五言绝句"}
{"title": "无事吟", "content": "人间万事若磨持，丛入枯荣利害机。祗有一般无对处，都如天地未分时。", "dynasty": "宋代", "author": "邵雍", "instruct": "七言绝句"}
{"title": "送穷", "content": "世人贪利意非均，交送穷愁与底人。穷鬼无归于我去，我心忧道不忧贫。", "dynasty": "宋代", "author": "石延年", "instruct": "七言绝句"}
{"title": "题槐", "content": "雨中妆点望中黄，句引蝉声送夕阳。忆昔当年随计吏，马蹄终日为君忙。", "dynasty": "唐代", "author": "翁承赞", "instruct": "七言绝句"}
{"title": "春游", "content": "策杖寻春路转赊，青山缺处见人家。茅亭尽日柔风暖，开遍红栏木笔花。", "dynasty": "清代", "author": "方应纶", "instruct": "七言绝句"}
{"title": "早发", "content": "早雾浓于雨，田深黍稻低。出门鸡未唱，过客马频嘶。树色遥藏店，泉声暗傍畦。独吟三十里，城月尚如珪。", "dynasty": "唐代", "author": "韦庄", "instruct": "五言律诗"}
{"title": "夏夜", "content": "闲斋深夜静，独坐又闲行。密树月笼影，疏篱水隔声。断猿时叫谷，栖鸟每摇柽。寂寞求名士，谁知此夕情。", "dynasty": "唐代", "author": "姚合", "instruct": "五言律诗"}
{"title": "马上晚吟", "content": "人少街荒已寂寥，风多尘起重萧条。上阳落叶飘宫树，中渡流澌拥渭桥。出早冒寒衣校薄，归迟侵黑酒全消。如今不是闲行日，日短天阴坊曲遥。", "dynasty": "唐代", "author": "白居易", "instruct": "七言律诗"}
{"title": "别思", "content": "西崦雨未收，东崦风又作。留住绿蓑衣，莫与篙师着。", "dynasty": "明代", "author": "吴静婉", "instruct": "五言绝句"}
{"title": "赋得鸾台诗", "content": "九成吹玉琯，百尺上瑶台。能将秦女去，终是凤凰来。", "dynasty": "南北朝", "author": "庾信", "instruct": "五言绝句"}
{"title": "偈", "content": "卧轮有伎俩，能断百思想。对境心不起，菩提日日长。", "dynasty": "唐代", "author": "昙伦", "instruct": "五言绝句"}
{"title": "相和歌辞。祠神歌。送神", "content": "枨枨山响答琵琶，酒湿青莎肉饲鸦。树叶无声神去后，纸钱灰出木绵花。", "dynasty": "唐代", "author": "王睿", "instruct": "七言绝句"}
{"title": "蛮家", "content": "领得卖珠钱，还归铜柱边。看儿调小象，打鼓试新船。醉后眠神树，耕时语瘴烟。不逢寒便老，相问莫知年。", "dynasty": "唐代", "author": "项斯", "instruct": "五言律诗"}
{"title": "纪事", "content": "慷慨轻身堕蒺藜，羝羊生乳是归期。岂无从史私袁盎，恨我从前少侍儿。", "dynasty": "宋代", "author": "文天祥", "instruct": "七言绝句"}
{"title": "秋思", "content": "晓来自扫寒阶净，雨后又还黄叶添。秋色庭前容不尽，随风萧飒过疏帘。", "dynasty": "宋代", "author": "郑刚中", "instruct": "七言绝句"}
{"title": "蝇虎", "content": "状有类蛛蝥，见物常勇投。奋身如虎猛，所得亦蝇头。", "dynasty": "宋代", "author": "卫宗武", "instruct": "五言绝句"}
{"title": "行县至雩都邀馀杭钱建侯拓四明沈几圣希颜同游罗岩", "content": "闻有山岩即去寻，亦跻云外入松阴。虽然未是洞中境，且异人间名利心。", "dynasty": "宋代", "author": "周敦颐", "instruct": "七言绝句"}
{"title": "峡路", "content": "清猿啼不住，白水下来新。八月莫为客，夜长愁杀人。", "dynasty": "唐代", "author": "崔道融", "instruct": "五言绝句"}
{"title": "元日", "content": "甲子今重数，生涯只自怜。殷勤元日日，欹午又明年。", "dynasty": "唐代", "author": "司空图", "instruct": "五言绝句"}
{"title": "灞上", "content": "长安名利路，役役古由今。征骑少闲日，绿杨无旧阴。水侵秦甸阔，草接汉陵深。紫阁曾过处，依稀白鸟沈。", "dynasty": "唐代", "author": "崔涂", "instruct": "五言律诗"}
{"title": "莲花", "content": "绿塘摇滟接星津，轧轧兰桡入白蘋。应为洛神波上袜，至今莲蕊有香尘。", "dynasty": "唐代", "author": "温庭筠", "instruct": "七言绝句"}
{"title": "王常博寄示沌路七诗李肩吾用韵为予寿因次韵", "content": "兄弟亲知香异方，仆夫痡困马玄黄。惟叶臭味李夫子，不为无人不肯芳。", "dynasty": "宋代", "author": "魏了翁", "instruct": "七言绝句"}
{"title": "月夜溪行怀富沙友", "content": "溪光清浅碎琼瑶，杨柳风柔酒渐消。犹忆去年今夜月，照人同上水西桥。", "dynasty": "宋代", "author": "林石涧", "instruct": "七言绝句"}
{"title": "春寒", "content": "阵阵风寒树树斜，不容老子出檐牙。绣帘半卷门偏启，深倚胡床远看花。", "dynasty": "宋代", "author": "杨万里", "instruct": "七言绝句"}
{"title": "多虞", "content": "多虞难住人稀处，近耗浑无战罢棋。向阙归山俱未得，且沽春酒且吟诗。", "dynasty": "唐代", "author": "郑谷", "instruct": "七言绝句"}
{"title": "十山歌呈太守胡平一", "content": "群盗常山蛇势如，一偷捕获十偷挟。十偷行赂一偷兔，百姓如何柰得渠。", "dynasty": "宋代", "author": "杨万里", "instruct": "七言绝句"}
{"title": "相和歌辞。长门怨", "content": "何事长门闭，珠帘只自垂。月移深殿早，春向后宫迟。蕙草生闲地，梨花发旧枝。芳菲自恩幸，看却被风吹。", "dynasty": "唐代", "author": "刘长卿", "instruct": "五言律诗"}
{"title": "相和歌辞。铜雀妓", "content": "昔年分鼎地，今日望陵台。一旦雄图尽，千秋遗令开。绮罗君不见，歌舞妾空来。恩共漳河水，东流无重回。", "dynasty": "唐代", "author": "沈佺期", "instruct": "五言律诗"}
{"title": "军中杂歌", "content": "名王金冠玉蹀躞，面缚纛下声呱呱。稿街未遽要汝首，卖与酒家钳作奴。", "dynasty": "宋代", "author": "陆游", "instruct": "七言绝句"}
{"title": "边头作", "content": "邠郊泉脉动，落日上城楼。羊马水草足，羌胡帐幕稠。射雕过海岸，传箭怯边州。何事归朝将，今年又拜侯。", "dynasty": "唐代", "author": "李端", "instruct": "五言律诗"}
{"title": "宜男草诗", "content": "可爱宜男草，垂采映倡家。何时如此叶，结实复含花。", "dynasty": "南北朝", "author": "萧绎", "instruct": "五言绝句"}
{"title": "句", "content": "古木闽州道，驱羸落照间。投村碍野水，问店隔荒山。", "dynasty": "唐代", "author": "雍陶", "instruct": "五言绝句"}
{"title": "重庆阃治十咏·吟啸", "content": "坐却并州骑，行思楚泽渔。斯亭着斯客，斯意竟何如。", "dynasty": "宋代", "author": "李曾伯", "instruct": "五言绝句"}
{"title": "闻歌", "content": "新秋弦管清，时转遏云声。曲尽不知处，月高风满城。", "dynasty": "唐代", "author": "许浑", "instruct": "五言绝句"}
{"title": "安乐窝前蒲柳吟", "content": "安乐窝前小曲江，新蒲细柳年年绿。眼前随分好光阴，谁道人生多不足。", "dynasty": "宋代", "author": "邵雍", "instruct": "七言绝句"}
{"title": "三品石", "content": "临春结绮今何在，屹立巉巉终不改。可怜江总负君恩，白头仍作北朝臣。", "dynasty": "宋代", "author": "陈克", "instruct": "七言绝句"}
{"title": "闻雁", "content": "霜风吹雁入南云，千里征人枕上闻。欲问梁园近消息，月沈星转五更分。", "dynasty": "宋代", "author": "蔡襄", "instruct": "七言绝句"}
{"title": "咏晴", "content": "愁眼东西万里晴，山云斜度水风清。客行岁晚忽春尽，看到枯林绿叶成。", "dynasty": "宋代", "author": "韩元吉", "instruct": "七言绝句"}
{"title": "十二月二日夜梦与客并马行黄河上息於古驿", "content": "并辔徐驱百里中，云开太华翠摩空。是间合有神灵在，七十余年堕犬戎。", "dynasty": "宋代", "author": "陆游", "instruct": "七言绝句"}
{"title": "感情", "content": "青山长寂寞，南望独高歌。四海故人尽，九原新垄多。西沉浮世日，东注逝川波。不使年华驻，此生能几何。", "dynasty": "唐代", "author": "于武陵", "instruct": "五言律诗"}
{"title": "雨中", "content": "浓云漠漠雨飞飞，不放东风取次吹。先自一春晴意少，那堪梅子欲黄时。", "dynasty": "宋代", "author": "高翥", "instruct": "七言绝句"}
{"title": "将游湘湖有作", "content": "一家相别意，不得不潸然。远作南方客，初登上水船。岳钟思冷梦，湘月少残篇。便有归来计，风波亦隔年。", "dynasty": "唐代", "author": "杜荀鹤", "instruct": "五言律诗"}
{"title": "九日", "content": "西风只识黄花面，不识登临吊古心。空打孟嘉乌帽落，挂人唇齿到如今。", "dynasty": "宋代", "author": "释居简", "instruct": "七言绝句"}
{"title": "白菊", "content": "冉冉真疑堕素云，清芬玉质可离群。秋来閒品陶家种，不染铅华独有君。", "dynasty": "明代", "author": "梁存让", "instruct": "七言绝句"}
{"title": "避地云山全父弟诗寄梅花", "content": "地僻人稀花自妍，世衰还丧道终传。天机妙处人难解，一局间棋学洞仙。", "dynasty": "宋代", "author": "阳枋", "instruct": "七言绝句"}
{"title": "晚夏", "content": "日夕是西风，流光半已空。山光渐凝碧，树叶即翻红。学浅惭多士，秋成羡老农。谁怜信公道，不泣路岐中。", "dynasty": "唐代", "author": "刘得仁", "instruct": "五言律诗"}
{"title": "诗僧常不轻以梅花句得名于时雪后踏月相过论", "content": "荒江落日孤鸿影，远趁幽人踏月来。雪屋云林淡相对，月边依约有寒梅。", "dynasty": "宋代", "author": "杨冠卿", "instruct": "七言绝句"}
{"title": "墨梅", "content": "前身姑射冰相似，今代潘妃玉不如。坐对真成在江国，淡烟微雨暗扶疏。", "dynasty": "宋代", "author": "王鈇", "instruct": "七言绝句"}
{"title": "杂感2001.5", "content": "何论猿猴劣子孙，太平洋水亦东奔。任君脊骨长天地，自折腰身即矮人。", "dynasty": "当代", "author": "卢青山", "instruct": "七言绝句"}
{"title": "东宫诗", "content": "软颜收红蕊。玄鬓吐素华。冉冉逝将老。咄咄奈老何。", "dynasty": "魏晋", "author": "陆机", "instruct": "五言绝句"}
{"title": "送李端（一作卢纶诗）", "content": "故关衰草遍，离别正堪悲。路出寒云外，人归暮雪时。少孤为客早，多难识君迟。掩泣空相向，风尘何所期。", "dynasty": "唐代", "author": "严维", "instruct": "五言律诗"}
{"title": "赠历阳褚司马 时此公为稚子舞故作是诗", "content": "北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人间无此乐，此乐世中稀。", "dynasty": "唐代", "author": "李白", "instruct": "五言律诗"}
{"title": "边思", "content": "苏武节旌尽，李陵音信稀。花当陇上发，人向陇头归。", "dynasty": "唐代", "author": "张祜", "instruct": "五言绝句"}
{"title": "秋葵", "content": "玉儿本来洁，新妆不爱浓。秋风罗袖薄，飘飘若为容。", "dynasty": "明代", "author": "王谷祥", "instruct": "五言绝句"}
{"title": "东居 八", "content": "折得黄花赠阿娇，暗抬星眼谢王乔。轻车肥犊金铃响，深院何人弄碧箫？", "dynasty": "近代", "author": "苏曼殊", "instruct": "七言绝句"}
{"title": "梅花", "content": "寂无人语断回程，日落未落孤山横。平湖水阔何许去，傍竹边松自好行。", "dynasty": "宋代", "author": "刘过", "instruct": "七言绝句"}
{"title": "绝句", "content": "山遮水隔重重堠，雨练风柔处处花。一病半年能不死，又将此恨醉天涯。", "dynasty": "宋代", "author": "陆游", "instruct": "七言绝句"}
{"title": "方壶", "content": "玉壶清景面瑶池，便入丹青也自宜。挟册几回成独往，壶公应笑一书痴。", "dynasty": "宋代", "author": "何澹", "instruct": "七言绝句"}
{"title": "失鹤", "content": "秋风吹却九皋禽，一片闲云万里心。碧落有情应怅望，青天无路可追寻。来时白云翎犹短，去日丹砂顶渐深。华表柱头留语后，更无消息到如今。", "dynasty": "唐代", "author": "李远", "instruct": "七言律诗"}
{"title": "寄陆龟蒙（李相公在淮南征陆龟蒙诗）", "content": "龙楼李丞相，昔岁仰高文。黄阁寻无主，青山竟未焚。夜船乘海月，秋寺伴江云。却恐尘埃里，浮名点污君。", "dynasty": "唐代", "author": "罗隐", "instruct": "五言律诗"}
{"title": "和黄山秋吟", "content": "从教日日把巫焚，无补河流一尺浑。甘霔要从方寸出，土龙芻狗不须论。", "dynasty": "宋代", "author": "卫宗武", "instruct": "七言绝句"}
{"title": "西子", "content": "霸越亡吴计已成，论功也合赏倾城。西施亦有弓藏惧，不独鸱夷变姓名。", "dynasty": "明代", "author": "吴伟业", "instruct": "七言绝句"}
{"title": "春初骤暄一夕梅尽开明日大风花落成积戏作", "content": "残梅零落不禁吹，真是无花空折枝。堪笑老人风味减，三年不作送梅诗。", "dynasty": "宋代", "author": "陆游", "instruct": "七言绝句"}
{"title": "供愁", "content": "寂寂疏帘挂玉楼，楼头新月曲如钩。不须问我情深浅，钩动长天远水愁。", "dynasty": "宋代", "author": "朱淑真", "instruct": "七言绝句"}
{"title": "南华书事诗", "content": "火树烧春明踯躅，紫罗囊笔缀辛夷。花枝照眼蒙清润，带雨游山亦自奇。", "dynasty": "宋代", "author": "朱翌", "instruct": "七言绝句"}
{"title": "城西作", "content": "从军无一事，终日掩空斋。道薄交游少，才疏进取乖。野禽鸣聒耳，庭草绿侵阶。幸自同樗栎，何妨惬所怀。", "dynasty": "唐代", "author": "罗隐", "instruct": "五言律诗"}
{"title": "有感", "content": "宛溪垂柳最长枝，曾被春风尽日吹。不堪攀折犹堪看，陌上少年来自迟。", "dynasty": "唐代", "author": "杜牧", "instruct": "七言绝句"}
{"title": "石堂", "content": "闻言惊喜是家山，曷蹙来兹遂一攀。何但名称偶相似，宛然天壁锁云关。", "dynasty": "宋代", "author": "陈普", "instruct": "七言绝句"}
{"title": "田野狐兔行", "content": "种豆耘锄，种禾沟甽.禾苗豆甲，狐榾兔翦。割鹄喂鹰，烹麟啖犬。鹰怕兔毫，犬被狐引。狐兔相须，鹰犬相尽。日暗天寒，禾稀豆损。鹰犬就烹，狐兔俱哂。", "dynasty": "唐代", "author": "元稹", "instruct": "七言律诗"}
{"title": "花落", "content": "迎风啸未已，和雨落穀穀.千枝与万枝，不如一竿竹。", "dynasty": "唐代", "author": "卢士衡", "instruct": "五言绝句"}
{"title": "芹", "content": "饭煮忆青泥，羹炊思碧涧。无路献君门，对案增三叹。", "dynasty": "明代", "author": "高启", "instruct": "五言绝句"}
{"title": "薝卜", "content": "六出吐奇葩，风清香自远。树如天竺林，人在瑶华馆。", "dynasty": "明代", "author": "王谷祥", "instruct": "五言绝句"}
{"title": "小亭", "content": "芳草萋萋怨未归，西池残梦要题诗。绿窗昨夜东风小，开遍梅花第几枝。", "dynasty": "宋代", "author": "刘翰", "instruct": "七言绝句"}
{"title": "逸句", "content": "寺隔残潮去，采药过泉声。林塘秋半宿，风雨夜深来。", "dynasty": "唐代", "author": "元础", "instruct": "五言绝句"}
{"title": "则天皇后挽歌", "content": "象物行周礼，衣冠集汉都。谁怜事虞舜，下里泣苍梧。", "dynasty": "唐代", "author": "宋之问", "instruct": "五言绝句"}
{"title": "归庵", "content": "稻畦藏水绿秧齐，松鬣初乾尚有泥。纵蹇寻冈归独卧，东庵残梦午时鸡。", "dynasty": "宋代", "author": "王安石", "instruct": "七言绝句"}
{"title": "蜀葵", "content": "眼前无奈蜀葵何，浅紫深红数百窠。能共牡丹争几许，得人嫌处只缘多。", "dynasty": "唐代", "author": "陈标", "instruct": "七言绝句"}
{"title": "子夜四时歌 秋歌 二", "content": "七彩紫金柱。九华白玉梁。但歌云不去。含吐有余香。", "dynasty": "南北朝", "author": "萧衍", "instruct": "五言绝句"}
{"title": "詹仲信出示卜居诗佳甚作二绝句谢之", "content": "年来阻阔动经时，忽见新篇乃尔奇。安得齐纨翦团扇，为君小草卜居诗？", "dynasty": "宋代", "author": "陆游", "instruct": "七言绝句"}
{"title": "秋感", "content": "金风万里思何尽，玉树一窗秋影寒。独掩柴门明月下，泪流香袂倚阑干。", "dynasty": "唐代", "author": "杜牧", "instruct": "七言绝句"}
{"title": "煮茶", "content": "稽山新茗绿如烟，静挈都蓝煮惠泉。未向人间杀风景，更持醪醑醉花前。", "dynasty": "宋代", "author": "晏殊", "instruct": "七言绝句"}
{"title": "山中作", "content": "屐齿无泥竹策轻，莓苔梯滑夜难行。独开石室松门里，月照前山空水声。", "dynasty": "唐代", "author": "马戴", "instruct": "七言绝句"}
{"title": "三友亭", "content": "老松疏竹间梅英，三友如何独擅名。应是枇杷并桧柏，当时无力预同盟。", "dynasty": "宋代", "author": "华岳", "instruct": "七言绝句"}
{"title": "中峰居喜见苗发（一作李端诗）", "content": "自得中峰住，深林亦闭关。经秋无客到，入夜有僧还。暗涧泉声小，荒冈树影闲。高窗不可望，星月满空山。", "dynasty": "唐代", "author": "祖咏", "instruct": "五言律诗"}
{"title": "石惠叔以石斛为贶因笔赋诗", "content": "截得苍山一段秋，千峰万壑翠光浮。虚堂百尺琉璃簟，对此真堪作卧游。", "dynasty": "宋代", "author": "张孝祥", "instruct": "七言绝句"}
{"title": "有客", "content": "晚迳云深雨未乾，爱闲有客过方干。茶瓯之外无祗待，清坐不言松韵寒。", "dynasty": "宋代", "author": "方岳", "instruct": "七言绝句"}
{"title": "倚杖（盐亭县作）", "content": "看花虽郭内，倚杖即溪边。山县早休市，江桥春聚船。狎鸥轻白浪，归雁喜青天。物色兼生意，凄凉忆去年。", "dynasty": "唐代", "author": "杜甫", "instruct": "五言律诗"}
{"title": "行歌", "content": "行歌春满路，坐歌春满园。花前人自乐，桃李岂须言。", "dynasty": "宋代", "author": "范仲淹", "instruct": "五言绝句"}
{"title": "南阳道中作", "content": "东风雨洗顺阳川，蜀锦花开绿草田。彩雉斗时频驻马，酒旗翻处亦留钱。新晴日照山头雪，薄暮人争渡口船。早晚到家春欲尽，今年寒食月初圆。", "dynasty": "唐代", "author": "窦巩", "instruct": "七言律诗"}
{"title": "赏海棠花妖诗", "content": "海棠何事忽摧隤？今日繁花为底开？应是北堂增寿考，一阳旋复占先梅。", "dynasty": "清代", "author": "高鹗", "instruct": "七言绝句"}
{"title": "赠别", "content": "惆怅长亭叹别离，送君东去望西归。落花也似知人意，沾定春衫不肯飞。", "dynasty": "宋代", "author": "华岳", "instruct": "七言绝句"}
{"title": "闻雁", "content": "西风吹梦楚江秋，雁正来时妾正愁。怕有帛书天外至，画眉未了急登楼。", "dynasty": "宋代", "author": "严仁", "instruct": "七言绝句"}
{"title": "南浦", "content": "月若半环云若吐，高楼帘卷当南浦。应是石城艇子来，两桨咿哑过花坞。正值连宵酒未醒，不宜此际兼微雨。直教笔底有文星，亦应难状分明苦。", "dynasty": "唐代", "author": "韩偓", "instruct": "七言律诗"}
{"title": "咏葵", "content": "织草无人爱绿葵，一生私意竟谁知。须防白日倾心处，自是中园卫足时。", "dynasty": "宋代", "author": "宋祁", "instruct": "七言绝句"}
{"title": "咏史诗。废丘山", "content": "此水虽非禹凿开，废丘山下重萦回。莫言只解东流去，曾使章邯自杀来。", "dynasty": "唐代", "author": "胡曾", "instruct": "七言绝句"}
{"title": "即事", "content": "荒烟疏树野人家，竹外寻诗一迳斜。出鸟亦知人意思，忽翻残雪啄梅花。", "dynasty": "宋代", "author": "方岳", "instruct": "七言绝句"}
{"title": "相和歌辞。陌上桑", "content": "皓齿还如贝色含，长眉亦似烟华贴。邻娃尽著绣裆襦，独自提筐采蚕叶。", "dynasty": "唐代", "author": "陆龟蒙", "instruct": "七言绝句"}
{"title": "读史", "content": "荣悴纷纷醉梦中，转头何事不成空？全家采药鹿门去，我忆襄阳庞德公。", "dynasty": "宋代", "author": "陆游", "instruct": "七言绝句"}
{"title": "偶成", "content": "勿学唐人李杜痴，作诗须作古人诗。世传李杜文章伯，问著关雎恐不知。", "dynasty": "宋代", "author": "曹彦约", "instruct": "七言绝句"}
{"title": "三月二十五日安之以诗二绝见招作真率会光以", "content": "直率由来无次第，经旬逾月不为稀。篮舆但恨无人举，坐想纷纷醉落晖。", "dynasty": "宋代", "author": "司马光", "instruct": "七言绝句"}
{"title": "望水", "content": "高楼晴见水，楚色霭相和。野极空如练，天遥不辨波。永无人迹到，时有鸟行过。况是苍茫外，残阳照最多。", "dynasty": "唐代", "author": "司空曙", "instruct": "五言律诗"}
{"title": "贾天锡惠宝薰乞诗多以兵卫森画戟燕寝凝清香", "content": "雉尾映鞭声，金炉拂太清。班近闻香早，归来学得成。", "dynasty": "宋代", "author": "黄庭坚", "instruct": "五言绝句"}
{"title": "春燕", "content": "帘前日暖翩翩过，帘外风轻对对斜。偏是社来还社去，年年不见蜡梅花。", "dynasty": "宋代", "author": "朱淑真", "instruct": "七言绝句"}
{"title": "王杲东白墨兰樵题诗用韵其左并寓所怀", "content": "光风叶叶露香新，欲采幽芳惜暮春。几度玉笙吹夜月，潇湘云断不逢人。", "dynasty": "元代", "author": "张翥", "instruct": "七言绝句"}
{"title": "独鹤", "content": "夕阳滩上立裴回，红蓼风前雪翅开。应为不知栖宿处，几回飞去又飞来。", "dynasty": "唐代", "author": "韦庄", "instruct": "七言绝句"}
{"title": "辞座主侍郎", "content": "一饭尚怀感，况攀高桂枝。此恩无报处，故国远归时。只恐兵戈隔，再趋门馆迟。茅堂拜亲后，特地泪双垂。", "dynasty": "唐代", "author": "杜荀鹤", "instruct": "五言律诗"}
{"title": "虞姬", "content": "大王真英雄，姬亦奇女子。惜哉太史公，不纪美人死。", "dynasty": "清代", "author": "吴永和", "instruct": "五言绝句"}
{"title": "古悔从军行", "content": "忆昔仗孤剑，十年从武威。论兵亲玉帐，逐虏过金微。陇水秋先冻，关云寒不飞。辛勤功业在，麟阁志犹违。", "dynasty": "唐代", "author": "王贞白", "instruct": "五言律诗"}
{"title": "戏笔", "content": "碧云芳草两悠悠，望断天涯此倚楼。莫遣闲愁似江海，潮生潮落几时休。", "dynasty": "宋代", "author": "林石涧", "instruct": "七言绝句"}
{"title": "秋塘诗景图", "content": "家居东南云锦乡，心魂原是水花香。哦诗想入秋塘景，鸳鹭惊飞一夕忙。", "dynasty": "明代", "author": "唐寅", "instruct": "七言绝句"}
{"title": "老圃堂（一作曹邺诗）", "content": "邵平瓜地接吾庐，谷雨乾时偶自锄。昨日春风欺不在，就床吹落读残书。", "dynasty": "唐代", "author": "薛能", "instruct": "七言绝句"}
{"title": "张千里惠诗次韵", "content": "芝兰楚楚峙庭阶，不集寻常村裹来。新蔡门前说甘露，也应入细视庭槐。", "dynasty": "宋代", "author": "葛立方", "instruct": "七言绝句"}
{"title": "第一百八十七", "content": "丈夫四方志，丧乱饱经过。清心听鸣镝，衰老强高歌。", "dynasty": "宋代", "author": "文天祥", "instruct": "五言绝句"}
{"title": "笔", "content": "虽匪囊中物，何坚不可钻。一朝操政柄，定使冠三端。", "dynasty": "唐代", "author": "杨收", "instruct": "五言绝句"}
{"title": "老病相仍以诗自解", "content": "荣枯忧喜与彭殇，都是人间戏一场。虫臂鼠肝犹不怪，鸡肤鹤发复何伤。昨因风发甘长往，今遇阳和又小康。还似远行装束了，迟回且住亦何妨。", "dynasty": "唐代", "author": "白居易", "instruct": "七言律诗"}
{"title": "病少愈偶作", "content": "病入秋来不可当，便从此逝亦何伤！百钱布被敛首足，三寸桐棺埋涧岗。但恨著书终草草，不嫌徂岁去堂堂。今朝生意才丝发，便拟街头醉放狂。", "dynasty": "宋代", "author": "陆游", "instruct": "七言律诗"}
{"title": "相和歌辞。长门怨", "content": "月皎风泠泠，长门次掖庭。玉阶闻坠叶，罗幌见飞萤。清露凝珠缀，流尘下翠屏。妾心君未察，愁叹剧繁星。", "dynasty": "唐代", "author": "沈佺期", "instruct": "五言律诗"}
{"title": "田", "content": "贡禹怀书日，张衡作赋辰。杏花开凤轸，菖叶布龙鳞。瑞麦两岐秀，嘉禾同颖新。宁知帝王力，击壤自安贫。", "dynasty": "唐代", "author": "李峤", "instruct": "五言律诗"}
{"title": "偶成", "content": "燕雀纷纷出乱麻，汉江西畔使君家。空堂自恨无金弹，任尔啾啾到日斜。", "dynasty": "宋代", "author": "夏竦", "instruct": "七言绝句"}
{"title": "云", "content": "龙似瞿唐会，江依白帝深。终年常起峡，每夜必通林。收获辞霜渚，分明在夕岑。高斋非一处，秀气豁烦襟。", "dynasty": "唐代", "author": "杜甫", "instruct": "五言律诗"}
{"title": "风", "content": "猎蕙微风远，飘弦唳一声。林梢鸣淅沥，松径夜凄清。", "dynasty": "唐代", "author": "薛涛", "instruct": "五言绝句"}
{"title": "天津闻乐吟", "content": "名园相倚洛阳春，巷陌无尘罗绮新。何处青楼隔桃李，乐声时复到天津。", "dynasty": "宋代", "author": "邵雍", "instruct": "七言绝句"}
{"title": "渔父", "content": "大儿船头新得鱼，小儿船头炊彫胡。老翁一笑江潮落，西村有酒满瓶沽。", "dynasty": "元代", "author": "廖大圭", "instruct": "七言绝句"}
{"title": "路转", "content": "路转枫林积叶深，秋塘涨水绿沉沉。沙鸥却似曾相识，独立莎汀伴醉吟。", "dynasty": "宋代", "author": "赵希迈", "instruct": "七言绝句"}
{"title": "鹭鸶", "content": "丝羞顶发雪羞裳，敛翅凝眸立野塘。日晚莲船惊起处，逆风飞去两三行。", "dynasty": "明代", "author": "唐之淳", "instruct": "七言绝句"}
{"title": "唤渡", "content": "溽风吹暑透人肌，我仆云痡我马疲。隔岸渡船呼不应，柳阴深处立多时。", "dynasty": "宋代", "author": "柴随亨", "instruct": "七言绝句"}
{"title": "春日", "content": "天公轨与物为春，人事纷纷蔼若云。锦绣山川谁管领，只应鱼鸟得平分。", "dynasty": "宋代", "author": "卫宗武", "instruct": "七言绝句"}
{"title": "思母", "content": "霜殒芦花泪湿衣，白头无复倚柴扉。去年五月黄梅雨，曾典袈裟籴米归。", "dynasty": "宋代", "author": "与恭", "instruct": "七言绝句"}
{"title": "少年", "content": "外戚平羌第一功，生年二十有重封。直登宣室螭头上，横过甘泉豹尾中。别馆觉来云雨梦，后门归去蕙兰丛。灞陵夜猎随田窦，不识寒郊自转蓬。", "dynasty": "唐代", "author": "李商隐", "instruct": "七言律诗"}
{"title": "和袭美友人许惠酒以诗征之", "content": "冻醪初漉嫩如春，轻蚁漂漂杂蕊尘。得伴方平同一醉，明朝应作蔡经身。", "dynasty": "唐代", "author": "陆龟蒙", "instruct": "七言绝句"}
{"title": "湘潭", "content": "暮雨樯竿县一湾，长官立马水云间。风吹江沫浮浮去，谁在沙头闭户闲。", "dynasty": "宋代", "author": "范成大", "instruct": "七言绝句"}
{"title": "五更", "content": "秋雨五更头，桐竹鸣骚屑。却似残春间，断送花时节。空楼雁一声，远屏灯半灭。绣被拥娇寒，眉山正愁绝。", "dynasty": "唐代", "author": "韩偓", "instruct": "五言律诗"}
{"title": "渔灯", "content": "月落空江露气浮，芦花深处宿渔舟。寒灯映水繁星乱，夜半潮回带影流。", "dynasty": "清代", "author": "汪衡", "instruct": "七言绝句"}
{"title": "九华菊", "content": "功成凡鼎花堪比，花到重阳色正鲜。靖节集中名甚著，羡他惯服制颓年。", "dynasty": "宋代", "author": "史铸", "instruct": "七言绝句"}
{"title": "送行军张司马罢使回", "content": "时危身赴敌，事往任浮沈。末路三江去，当时百战心。春风吴苑绿，古木剡山深。千里沧波上，孤舟不可寻。", "dynasty": "唐代", "author": "刘长卿", "instruct": "五言律诗"}
{"title": "九日", "content": "往年当此日，曾寿菊花觞。今日东篱下，看花泪满裳。", "dynasty": "明代", "author": "陈政", "instruct": "五言绝句"}
{"title": "画蝉", "content": "饮露身何洁，吟风韵更长。斜阳千万树，无处避螳螂。", "dynasty": "唐代", "author": "戴叔伦", "instruct": "五言绝句"}
{"title": "柳", "content": "动春何限叶，撼晓几多枝。解有相思否，应无不舞时。絮飞藏皓蝶，带弱露黄鹂。倾国宜通体，谁来独赏眉。", "dynasty": "唐代", "author": "李商隐", "instruct": "五言律诗"}
{"title": "玉清宫戏题", "content": "玉函金简数行书，鹤背飘飘上碧虚。群仙瑶殿收封事，应笑人间久谪居。", "dynasty": "明代", "author": "常伦", "instruct": "七言绝句"}
{"title": "江景", "content": "寒生雁背天将雪，冷入鱼腮水欲冰。钓艇归来江路暝，舟人分火点渔灯。", "dynasty": "宋代", "author": "黄庚", "instruct": "七言绝句"}
{"title": "白舍人曹长寄新诗，有游宴之盛，因以戏酬", "content": "苏州刺史例能诗，西掖今来替左司。二八城门开道路，五千兵马引旌旗。水通山寺笙歌去，骑过虹桥剑戟随。若共吴王斗百草，不如应是欠西施。", "dynasty": "唐代", "author": "刘禹锡", "instruct": "七言律诗"}
{"title": "读朱先生云谷诗", "content": "昔在龙门胜，只今云谷居。吾州端不远，曷日从篮舆。", "dynasty": "宋代", "author": "赵蕃", "instruct": "五言绝句"}
{"title": "小雨", "content": "雨来细细复疏疏，纵不能多不肯无。似妒诗人山入眼，千峰故隔一帘珠。", "dynasty": "宋代", "author": "杨万里", "instruct": "七言绝句"}
{"title": "改业", "content": "先生老去饮无兴，居士病来闲有馀。犹觉醉吟多放逸，不如禅定更清虚。柘枝紫袖教丸药，羯鼓苍头遣种蔬。却被山僧戏相问，一时改业意何如。", "dynasty": "唐代", "author": "白居易", "instruct": "七言律诗"}
{"title": "朝南以诗送巴石研屏香几用韵 其一 研屏", "content": "天上何人修月斧，巧将馀刃斲巴山。玉蜍清浸婆娑影，正在微云点缀间。", "dynasty": "宋代", "author": "洪咨夔", "instruct": "七言绝句"}
{"title": "咏画屏风诗 七", "content": "高阁千寻起。长廊四注连。歌声上扇月。舞影入琴弦。涧水纔窗外。山花即眼前。但愿长欢乐。从今尽百年。", "dynasty": "南北朝", "author": "庾信", "instruct": "五言律诗"}
{"title": "七夕", "content": "金井西风梧叶稀，穿针楼上月光微。天孙也赴今宵约，不赐人间巧样机。", "dynasty": "宋代", "author": "朱淑真", "instruct": "七言绝句"}
{"title": "大涤洞天留题", "content": "松风到晓声幽微，曲江漏尽天河低。平明游子出门去，家住葛洪丹井西。", "dynasty": "宋代", "author": "彭大辩", "instruct": "七言绝句"}
{"title": "舟中", "content": "乌衣剪剪柳毵毵，陌上谁家赋采蓝？我在木兰船里住，梦魂依约到江南。", "dynasty": "清代", "author": "陶孚尹", "instruct": "七言绝句"}
{"title": "太古", "content": "太古安知虙与尧，茹毛饮血自消摇。不须追咎为书契，初结绳时俗已浇。", "dynasty": "宋代", "author": "陆游", "instruct": "七言绝句"}
{"title": "晨起", "content": "残梦悠飏不复成，鎗然已有百禽鸣。山童来报溪流长，幽事从今日日生。", "dynasty": "宋代", "author": "陆游", "instruct": "七言绝句"}
{"title": "偶成", "content": "天外鱼书绝，征人岂念家。可怜小儿女，夜夜看灯花。", "dynasty": "清代", "author": "宋凌云", "instruct": "五言绝句"}
{"title": "晚晴", "content": "繁香苦爱飘岐路，风雨何须送晚春。坐久绮霞明落照，屏雷亦解慰游人。", "dynasty": "宋代", "author": "张嵲", "instruct": "七言绝句"}
{"title": "问卜", "content": "承家望一名，几欲问君平。自小非无志，何年即有成。岂能长失路，争忍学归耕。不拟逢昭代，悠悠过此生。", "dynasty": "唐代", "author": "崔涂", "instruct": "五言律诗"}
{"title": "山居", "content": "千峰顶上一间屋，老僧半间云半间。昨夜云随风雨去，回头方羡老僧闲。", "dynasty": "宋代", "author": "释志芝", "instruct": "七言绝句"}
{"title": "兰畹", "content": "深林以芗名，花木不知数。一点无俗氛，兰芽在幽处。", "dynasty": "宋代", "author": "曾几", "instruct": "五言绝句"}
{"title": "塞马", "content": "塞马倦江渚，今朝神彩生。晓风寒猎猎，乍得草头行。夷狄寝烽候，关河无战声。何由当阵面，从尔四蹄轻。", "dynasty": "唐代", "author": "元稹", "instruct": "五言律诗"}
{"title": "杨思恭惠酒作小诗戏之", "content": "炎火酷暑日偏长，馋吻常思累百觞。封寄琼醅虽甚美，一瓮何以润枯肠。", "dynasty": "宋代", "author": "郑刚中", "instruct": "七言绝句"}
{"title": "白发", "content": "萧萧白发濯洽浪，剡曲西南一草堂。饮水读书贫亦乐，杜门养病老何伤。已成五亩扶犁叟，谁记三朝执戟郎！正似篱边数枝菊，岁残犹复耐冰霜。", "dynasty": "宋代", "author": "陆游", "instruct": "七言律诗"}
{"title": "紫阁东林居士叔缄赐松英丸捧对忻喜…所当服辄献诗代启", "content": "碧涧苍松五粒稀，侵云采去露沾衣。夜启群仙合灵药，朝思俗侣寄将归。道场斋戒今初服，人事荤膻已觉非。一望岚峰拜还使，腰间铜印与心违。", "dynasty": "唐代", "author": "韦应物", "instruct": "七言律诗"}
{"title": "月夜江行", "content": "扣船不得寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寞寒江深。", "dynasty": "唐代", "author": "权德舆", "instruct": "五言律诗"}
{"title": "落梅", "content": "玉颊香肌委尘土，雪魄冰魂无处所。一年春事顿成空，不必飘零似红雨。", "dynasty": "宋代", "author": "曾几", "instruct": "七言绝句"}
{"title": "和太常韦主簿五郎温汤寓目之作", "content": "汉主离宫接露台，秦川一半夕阳开。青山尽是朱旗绕，碧涧翻从玉殿来。新丰树里行人度，小苑城边猎骑回。闻道甘泉能献赋，悬知独有子云才。", "dynasty": "唐代", "author": "王维", "instruct": "七言律诗"}
{"title": "赠人", "content": "曾留宋玉旧衣裳，惹得巫山梦里香。云雨无情难管领，任他别嫁楚襄王。", "dynasty": "唐代", "author": "李群玉", "instruct": "七言绝句"}
{"title": "子规", "content": "一声啼破万山云，我正思归自喜闻。莫向贵人庭树下，王孙金弹不饶君。", "dynasty": "宋代", "author": "潘牥", "instruct": "七言绝句"}
{"title": "北山", "content": "刳木为舟数丈余，卧看风月映芙蕖。清香一阵浑无暑，时有惊榔跃出鱼。", "dynasty": "宋代", "author": "王安石", "instruct": "七言绝句"}
{"title": "阻风，泊锺家村。离英州已三日，才行二十里", "content": "南游端为看山来，过眼勿勿首屡回。不是阻风船不进，何缘看尽万崔嵬。", "dynasty": "宋代", "author": "杨万里", "instruct": "七言绝句"}
{"title": "梦至一园池藕花盛开水鸟飞鸣为作二小诗记之", "content": "偶来乘兴不须疑，一顷秋香欲发时。老子婆娑真为尔，百回相见愧鸬鹚。", "dynasty": "宋代", "author": "张耒", "instruct": "七言绝句"}
{"title": "郁林八景诗 其三 凤岭秋清", "content": "凤皇岭上凤皇栖，凤皇飞去岭云低。商飙万里松涛急，空有芳名天与齐。", "dynasty": "明代", "author": "邝元乐", "instruct": "七言绝句"}
{"title": "山鸟", "content": "流水声喧乱石间，云罗峰顶鸟飞还。一声冷叫山头月，人自闹时物自闲。", "dynasty": "清代", "author": "黄文仪", "instruct": "七言绝句"}
{"title": "以鼎炉遗关子东有诗相谢次韵", "content": "君家聚古无不有，不腆敝器何足奇。两首新诗愧虚辱，恨无郜鼎为君移。", "dynasty": "宋代", "author": "王之望", "instruct": "七言绝句"}
{"title": "寄归", "content": "三年踏尽化衣尘，只见长安不见春。马过雪街天未曙，客迷关路泪空频。桃花坞接啼猿寺，野竹庭通画鹢津。早晚相酬身事了，水边归去一闲人。", "dynasty": "唐代", "author": "赵嘏", "instruct": "七言律诗"}
{"title": "太息", "content": "太息重太息，吾生谁与归？那知暮景迫，但觉故人稀。避祸归犹困，忧谗默亦非。今年贫彻底，拟卖旧渔矶。", "dynasty": "宋代", "author": "陆游", "instruct": "五言律诗"}
{"title": "花朝", "content": "百花风雨泪难销，偶逐晴光扑蝶遥。一半春随残夜醉，却言明日是花朝。", "dynasty": "明代", "author": "汤显祖", "instruct": "七言绝句"}
{"title": "山村经行因施药", "content": "耕佣蚕妇共欣然，得见先生定有年；扫洒门庭拂床几，瓦盆盛酒荐豚肩。", "dynasty": "宋代", "author": "陆游", "instruct": "七言绝句"}
{"title": "伤越", "content": "越溪自古好风烟，盗束兵缠已半年。访戴客愁随水远，浣纱人泣共埃捐。临焦赖洒王师雨，欲堕重登刺史天。早晚山川尽如故，清吟闲上鄂君船。", "dynasty": "唐代", "author": "陆龟蒙", "instruct": "七言律诗"}
{"title": "大菊", "content": "菊名何大为谁开，子结秋丛是药材。若用催生功不小，请尝便可见婴孩。", "dynasty": "宋代", "author": "史铸", "instruct": "七言绝句"}
{"title": "九日作", "content": "莫将边地比京都，八月严霜草已枯。今日登高樽酒里，不知能有菊花无。", "dynasty": "唐代", "author": "王缙", "instruct": "七言绝句"}
{"title": "春日", "content": "方池潋潋碧波平，曲径纤纤细草生。席地幙天君但醉，苦无多日是清明。", "dynasty": "宋代", "author": "陆游", "instruct": "七言绝句"}
{"title": "边上", "content": "汉地从休马，胡家自牧羊。都来销帝道，浑不用兵防。草上孤城白，沙翻大漠黄。秋风起边雁，一一向潇湘。", "dynasty": "唐代", "author": "齐己", "instruct": "五言律诗"}
{"title": "失鹤", "content": "瑶台烟雾外，一去不回心。清海蓬壶远，秋风碧落深。堕翎留片雪，雅操入孤琴。岂是笼中物，云萝莫更寻。", "dynasty": "唐代", "author": "李群玉", "instruct": "五言律诗"}
{"title": "燕", "content": "短羽新来别海阳，真珠高卷语雕梁。佳人未必全听尔，正把金针绣凤凰。", "dynasty": "宋代", "author": "滕白", "instruct": "七言绝句"}
{"title": "送僧", "content": "灵山巡未遍，不作住持心。逢寺暂投宿，是山皆独寻。有时过静界，在处想空林。从小即行脚，出家来至今。", "dynasty": "唐代", "author": "项斯", "instruct": "五言律诗"}
{"title": "听歌者周生", "content": "参军绝技出天然，曾侍开元供奉筵。几部《龟兹》零落尽，至今人识李龟年。", "dynasty": "清代", "author": "曹申吉", "instruct": "七言绝句"}
{"title": "子规", "content": "峡里云安县，江楼翼瓦齐。两边山木合，终日子规啼。眇眇春风见，萧萧夜色凄。客愁那听此，故作傍人低。", "dynasty": "唐代", "author": "杜甫", "instruct": "五言律诗"}
{"title": "戏赠歌者", "content": "白皙歌童子，哀音绝又连。楚妃临扇学，卢女隔帘传。晓燕喧喉里，春莺啭舌边。若逢汉武帝，还是李延年。", "dynasty": "唐代", "author": "梁锽", "instruct": "五言律诗"}
{"title": "戏题", "content": "蜂居笔管没人知，谁遣啾啾不住时。最是蜗牛太多事，长将宅子自相随。", "dynasty": "宋代", "author": "杨万里", "instruct": "七言绝句"}
{"title": "十离诗。鹰离鞲", "content": "爪利如锋眼似铃，平原捉兔称高情。无端窜向青云外，不得君王臂上擎。", "dynasty": "唐代", "author": "薛涛", "instruct": "七言绝句"}
{"title": "瑶池", "content": "瑶池阿母绮窗开，黄竹歌声动地哀。八骏日行三万里，穆王何事不重来。", "dynasty": "唐代", "author": "李商隐", "instruct": "七言绝句"}
{"title": "公子行", "content": "少年初拜大长秋，半醉垂鞭见列侯。马上抱鸡三市斗，袖中携剑五陵游。玉箫金管迎归院，锦袖红妆拥上楼。更向院西新买宅，月波春水入门流。", "dynasty": "唐代", "author": "于鹄", "instruct": "七言律诗"}
{"title": "咏云", "content": "山腰一抹云，云起知何处。争渡小桥寻，天风又吹去。", "dynasty": "宋代", "author": "冯坦", "instruct": "五言绝句"}
{"title": "病牛", "content": "耕犁千亩实千箱，力尽筋疲谁复伤？但得众生皆得饱，不辞羸病卧残阳。", "dynasty": "宋代", "author": "李纲", "instruct": "七言绝句"}
{"title": "沙头", "content": "沙头鸂鶒寒相傍，老树槃跚枝拂浪。前村急雨涨滩流，日暮渔舟撑不上。", "dynasty": "宋代", "author": "刘子翚", "instruct": "七言绝句"}
{"title": "送别", "content": "闻说情人怨别情，霜天淅沥在寒城。长宵漫漫角声发，禅子无心恨亦生。", "dynasty": "唐代", "author": "皎然", "instruct": "七言绝句"}
{"title": "新息道中作", "content": "萧条独向汝南行，客路多逢汉骑营。古木苍苍离乱后，几家同住一孤城。", "dynasty": "唐代", "author": "刘长卿", "instruct": "七言绝句"}
{"title": "春晴", "content": "一庭舞絮斗身轻，百尺游丝弄午晴。静喜香烟萦曲几，卧惊玉子落纹枰。新春易失遽如许，薄宦忘归何似生？安得一船东下峡，江南江北听莺声。", "dynasty": "宋代", "author": "陆游", "instruct": "七言律诗"}
{"title": "哀教", "content": "本师不得已，强为我著书。知尽百虑遣，名存万象拘。如何工言子，终日论虚无。伊人独冥冥，时人以为愚。", "dynasty": "唐代", "author": "皎然", "instruct": "五言律诗"}
{"title": "逢旧", "content": "久别偶相逢，俱疑是梦中。即今欢乐事，放醆又成空。", "dynasty": "唐代", "author": "白居易", "instruct": "五言绝句"}
{"title": "从军行", "content": "三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。", "dynasty": "宋代", "author": "张玉娘", "instruct": "五言律诗"}
{"title": "朝谒", "content": "捧日整朝簪，千官一片心。班趋黄道急，殿接紫宸深。威凤回香扆，新莺啭上林。小松含瑞露，春翠易成阴。", "dynasty": "唐代", "author": "郑谷", "instruct": "五言律诗"}
{"title": "小桧", "content": "小桧新移近曲栏，养成隆栋亦非难。当轩不是怜苍翠，只要人知耐岁寒。", "dynasty": "宋代", "author": "韩琦", "instruct": "七言绝句"}
{"title": "即目", "content": "萧条秋雨夕，苍茫楚江晦。时见一舟行，濛濛水云外。", "dynasty": "清代", "author": "王士祯", "instruct": "五言绝句"}
{"title": "江西裴常侍以优礼见待又蒙赠诗辄叙鄙诚用伸感谢", "content": "一从簪笏事金貂，每借温颜放折腰。长觉身轻离泥滓，忽惊手重捧琼瑶。马因回顾虽增价，桐遇知音已半焦。他日秉钧如见念，壮心直气未全销。", "dynasty": "唐代", "author": "白居易", "instruct": "七言律诗"}
{"title": "谢君寄一犁春雨图求诗为作绝句", "content": "老农虽瘠喜牛肥，回首红尘万事非。耕罢春芜天欲暮，小舟冲雨载犁归。", "dynasty": "宋代", "author": "陆游", "instruct": "七言绝句"}
{"title": "春初骤暄一夕梅尽开明日大风花落成积戏作", "content": "年年烂醉万梅中，吸酒如鲸到手空。花欲过时常惜别，今年此别更匆匆。", "dynasty": "宋代", "author": "陆游", "instruct": "七言绝句"}
{"title": "即事", "content": "野迳孤横雪外枝，岁寒了不受春知。世间所谓奇男子，除却梅花更是谁。", "dynasty": "宋代", "author": "方岳", "instruct": "七言绝句"}
{"title": "初发嘉州寓题", "content": "劳我是犍为，南征又北移。唯闻杜鹃夜，不见海棠时。在闇曾无负，含灵合有知。州人若爱树，莫损召南诗。", "dynasty": "唐代", "author": "薛能", "instruct": "五言律诗"}
{"title": "建节后偶作", "content": "抛却弓刀上砌台，上方台榭与云开。山僧见我衣裳窄，知道新从战地来。", "dynasty": "唐代", "author": "杨汝士", "instruct": "七言绝句"}
{"title": "郊园", "content": "相近复相寻，山僧与水禽。烟蓑春钓静，雪屋夜棋深。雅道谁开口，时风未醒心。溪光何以报，只有醉和吟。", "dynasty": "唐代", "author": "郑谷", "instruct": "五言律诗"}
{"title": "已亥杂诗 304", "content": "图籍移徙肺腑家，而翁本学段金沙。丹黄字字皆珍重，为裹青氈载一车。", "dynasty": "清代", "author": "龚自珍", "instruct": "七言绝句"}
{"title": "题壁", "content": "儿时挟弹长安市，不信人间果有愁。行遍江南江北路，始知愁会白人头。", "dynasty": "宋代", "author": "刘克庄", "instruct": "七言绝句"}
{"title": "新秋以窗里人将老门前树欲秋为韵作小诗", "content": "立朝绍兴间，犹及见诸老。魂梦不可逢，丘坟闭秋草。", "dynasty": "宋代", "author": "陆游", "instruct": "五言绝句"}
{"title": "晚食", "content": "从来此腹负将军，淡饭投齑现报身。三月不曾知笋蕨，梦魂敢到水晶鳞。", "dynasty": "宋代", "author": "洪咨夔", "instruct": "七言绝句"}
{"title": "伤心", "content": "伤心六十三除夕，都在慈亲膝下过。今日慈亲成永诀，又逢除夕恨如何？素琴将鼓光阴速，椒酒虚供涕泪多。只觉当初欢侍日，千金一刻总蹉跎！", "dynasty": "清代", "author": "袁枚", "instruct": "七言律诗"}
{"title": "郊居", "content": "村前村后树，寓赏有馀情。青麦路初断，紫花田未耕。雉声闻不到，山势望犹横。寂寞春风里，吟酣信马行。", "dynasty": "唐代", "author": "温宪", "instruct": "五言律诗"}
{"title": "舟中作", "content": "蘧蒢作帆三版船，渔灯夜泊阊门边。烟波四万八千顷，造物推排作水仙。", "dynasty": "宋代", "author": "陆游", "instruct": "七言绝句"}
{"title": "春晴", "content": "鹧鸪声歇日曈昽，山谷溪桥煖信通。花柳村村自生意，青鞋布袜逐春风。", "dynasty": "元代", "author": "洪希文", "instruct": "七言绝句"}
{"title": "灯菊", "content": "上林佳果久流声，秋径香苞特假名。正赖蟹肥新酒熟，幽人来赏两含怀", "dynasty": "宋代", "author": "史铸", "instruct": "七言绝句"}
{"title": "老去吟", "content": "吾今六十六，衰老何可擬。志逮力不逮，人共知之矣。", "dynasty": "宋代", "author": "邵雍", "instruct": "五言绝句"}
{"title": "第一百八十五", "content": "萧条四海内，慷慨有馀悲。路逢相识人，开怀无愧辞。", "dynasty": "宋代", "author": "文天祥", "instruct": "五言绝句"}
{"title": "咏方广诗", "content": "圣寺闲栖睡眼醒，此时何处最幽清？满窗明月天风静，玉磬时闻一两声。", "dynasty": "唐代", "author": "李白", "instruct": "七言绝句"}
{"title": "古墓", "content": "石麟阙耳笋生苔，要读丰碑与客来。精舍荒凉僧已出，瓦墙一朵佛桑开。", "dynasty": "宋代", "author": "刘克庄", "instruct": "七言绝句"}
{"title": "柳州二月榕叶落尽偶题", "content": "宦情羁思共凄凄，春半如秋意转迷。山城过雨百花尽，榕叶满庭莺乱啼。", "dynasty": "唐代", "author": "柳宗元", "instruct": "七言绝句"}
{"title": "绝句", "content": "客怀耿耿自难宽，老傍京尘更鲜欢。远梦已回窗不晓，杏花同度五更寒。", "dynasty": "宋代", "author": "卢蹈", "instruct": "七言绝句"}
{"title": "咏虹", "content": "纡馀带星渚，窈窕架天浔。空因壮士见，还共美人沉。逸照含良玉，神花藻瑞金。独留长剑彩，终负昔贤心。", "dynasty": "唐代", "author": "苏味道", "instruct": "五言律诗"}
{"title": "归辋川作", "content": "谷口疏钟动，渔樵稍欲稀。悠然远山暮，独向白云归。菱蔓弱难定，杨花轻易飞。东皋春草色，惆怅掩柴扉。", "dynasty": "唐代", "author": "王维", "instruct": "五言律诗"}
{"title": "晚照", "content": "闲对斜阳数潦尘，何曾万事一閞身。汤瓶得火自相语，酒琖为代先作春。", "dynasty": "宋代", "author": "杨万里", "instruct": "七言绝句"}
{"title": "雨后", "content": "一雨稻畦春水足，苦遭鸣蝈故相喧。不妨信马东城路，行看林花落古原。", "dynasty": "宋代", "author": "张嵲", "instruct": "七言绝句"}
{"title": "听雨", "content": "屏风围坐鬓毵毵，绛蜡摇光照莫酣。京国多年情尽改，忽听春雨忆江南。", "dynasty": "元代", "author": "虞集", "instruct": "七言绝句"}
{"title": "常觉", "content": "暂时不在还同死，彻底惺惺亦自瞒。长爱东村老婆子，逢僧也解道和南。", "dynasty": "宋代", "author": "释师范", "instruct": "七言绝句"}
{"title": "即日", "content": "午门同出独归迟，立断铜壶漏下时。添得绿荷千万柄，雨声强半在西池。", "dynasty": "明代", "author": "苏伯衡", "instruct": "七言绝句"}
{"title": "旅行（一作金陵道中）", "content": "烟树寒林半有无，野人行李更萧疏。堠长堠短逢官马，山北山南闻鹧鸪。万里关河成传舍，五更风雨忆呼卢。寂寥一点寒灯在，酒熟邻家许夜沽。", "dynasty": "唐代", "author": "殷尧藩", "instruct": "七言律诗"}
{"title": "三惑", "content": "老而不歇是一惑，安而不乐是二惑。闲而不清是三惑，三者之惑自戕贼。", "dynasty": "宋代", "author": "邵雍", "instruct": "七言绝句"}
{"title": "豆腐诗", "content": "朝朝只与磨为亲，推转我边无大法。碾出一团真白玉，将归回向未来人。", "dynasty": "宋代", "author": "王老者", "instruct": "七言绝句"}
{"title": "学刘公干体诗", "content": "白日正中时。天下共明光。北园有细草。当昼正含霜。乖荣顿如此。何用独芬芳。抽琴为尔歌。弦断不成章。", "dynasty": "南北朝", "author": "鲍照", "instruct": "五言律诗"}
{"title": "初秋", "content": "湿萤相逐照高栋，又见一年风露秋。流落江湖常踽踽，扫平河洛转悠悠。簿书终日了官事，尊酒何时宽客愁？拟倩天风吹梦去，浩歌起舞散花楼。", "dynasty": "宋代", "author": "陆游", "instruct": "七言律诗"}
{"title": "渰渰", "content": "渰渰轻云弄落晖，坏檐巢满燕来归。小园桃李东风后，却看杨花自在飞。", "dynasty": "宋代", "author": "王令", "instruct": "七言绝句"}
{"title": "春日偶作", "content": "纵横桃李枝，淡荡春风吹。美人歌白苎，万恨在蛾眉。", "dynasty": "唐代", "author": "武元衡", "instruct": "五言绝句"}
{"title": "海棠", "content": "又随桃李一时荣，不逐东风处处生。疑日四方嫌不种，教於蜀地独垂名。", "dynasty": "唐代", "author": "郭震", "instruct": "七言绝句"}
{"title": "野泉", "content": "远出白云中，长年听不同。清声萦乱石，寒色入长空。挂壁聊成雨，穿林别起风。温泉非尔数，源发在深空。", "dynasty": "唐代", "author": "张蠙", "instruct": "五言律诗"}
{"title": "莼菜", "content": "陆瑁湖边水漫流，洛阳城外问渔舟。鲈鱼正美莼丝熟，不到秋风已倦游。", "dynasty": "明代", "author": "陆树声", "instruct": "七言绝句"}
{"title": "昌甫示所藏淮海谪处州税官时诗草", "content": "雪云苔竹寒炉伴，细展横看淮海诗。静坐溪庵写经罢，鱼豚收税更何为。", "dynasty": "宋代", "author": "韩淲", "instruct": "七言绝句"}
{"title": "秋日", "content": "庭草衔秋自短长，悲蛩传响答寒螀。豆花似解通邻好，引蔓殷勤远过墙。", "dynasty": "宋代", "author": "高翥", "instruct": "七言绝句"}
{"title": "元日", "content": "戴星先捧祝尧觞，镜里堪惊两鬓霜。好是灯前偷失笑，屠苏应不得先尝。", "dynasty": "唐代", "author": "成彦雄", "instruct": "七言绝句"}
{"title": "风蝉", "content": "风蝉旦夕鸣，伴叶送新声。故里客归尽，水边身独行。噪轩高树合，惊枕暮山横。听处无人见，尘埃满甑生。", "dynasty": "唐代", "author": "贾岛", "instruct": "五言律诗"}
{"title": "怀友", "content": "又见灵光劫后存，金陀遗事共谁论。年时记得同游处，衰柳西风白下门。", "dynasty": "清代", "author": "陶孚尹", "instruct": "七言绝句"}
{"title": "夜读", "content": "官事归来夜雪埋，儿曹灯火小茅斋。人家不必问贫富，但有读书声便佳。", "dynasty": "宋代", "author": "翁逢龙", "instruct": "七言绝句"}
{"title": "夜渡湘水（一作崔国辅诗）", "content": "客舟贪利涉，暗里渡湘川。露气闻芳杜，歌声识采莲。榜人投岸火，渔子宿潭烟。行侣时相问，浔阳何处边。", "dynasty": "唐代", "author": "孟浩然", "instruct": "五言律诗"}
{"title": "凫", "content": "飒沓睢阳涘，浮游汉水隈。钱飞出井见，鹤引入琴哀。李陵赋诗罢，王乔曳舄来。何当归太液，翱集动成雷。", "dynasty": "唐代", "author": "李峤", "instruct": "五言律诗"}
{"title": "槐树诗", "content": "嘉树吐翠叶。列在双阙涯。旑旎随风动。柔色纷陆离。", "dynasty": "魏晋", "author": "繁钦", "instruct": "五言绝句"}
{"title": "赋得池塘生春草（一作陈陶诗）", "content": "谢公遗咏处，池水夹通津。古往人何在，年来草自春。色宜波际绿，香爱雨中新。今日青青意，空悲行路人。", "dynasty": "唐代", "author": "陈润", "instruct": "五言律诗"}
{"title": "春日", "content": "忽觉东风景渐迟，野梅山杏暗芳菲。落星楼上吹残角，偃月营中挂夕晖。旅梦乱随蝴蝶散，离魂渐逐杜鹃飞。红尘遮断长安陌，芳草王孙暮不归。", "dynasty": "唐代", "author": "韦庄", "instruct": "七言律诗"}
{"title": "庵中自题", "content": "万松岭上一间屋，老僧半间云半间。三更云去作行雨，回头方羡老僧闲。", "dynasty": "宋代", "author": "释显万", "instruct": "七言绝句"}
{"title": "清明", "content": "淡烟疏雨清明日，飞絮落花游子心。燕话春愁初睡起，一帘草色暮池深。", "dynasty": "宋代", "author": "方岳", "instruct": "七言绝句"}
{"title": "倭扇", "content": "外番巧艺夺天工，笔底丹青智莫穷。好似越裳供翡翠，也从中国被仁风。", "dynasty": "元代", "author": "贡性之", "instruct": "七言绝句"}
{"title": "闾江", "content": "雨余桃浪浸渔矶，鸭绿溶溶好染衣。我欲南湖寻乐事，买舟来乘鳜鱼肥。", "dynasty": "明代", "author": "潘绪", "instruct": "七言绝句"}
{"title": "相和歌辞。阳春曲", "content": "云母空窗晓烟薄，香昏龙气凝辉阁。霏霏雾雨杏花天，帘外春威著罗幕。曲栏伏槛金麒麟，沙苑芳郊连翠茵。厩马何能啮芳草，路人不敢随流尘。", "dynasty": "唐代", "author": "温庭筠", "instruct": "七言律诗"}
{"title": "梅", "content": "一枝寒艳映窗光，蘂气侵衣断客肠。汉上水边千万树，春来何地着清香。", "dynasty": "宋代", "author": "张嵲", "instruct": "七言绝句"}
{"title": "偶成", "content": "芙蕖带露满池开，金井梧桐点翠苔。无限云山刚过眼，碧纱窗外燕双来。", "dynasty": "清代", "author": "孔祥淑", "instruct": "七言绝句"}
{"title": "相和歌辞。采桑", "content": "鸟鸣桑叶间，叶绿条复柔。攀看去手近，放下长长钩。黄花盖野田，白马少年游。所念岂回顾，良人在高楼。", "dynasty": "唐代", "author": "王建", "instruct": "五言律诗"}
{"title": "赵子充示竹夫人诗盖凉寝竹器憩臂休膝似非夫", "content": "穠李四弦风拂席，昭华三弄月侵床。我无红袖堪娱夜，正要青奴一味凉。", "dynasty": "宋代", "author": "黄庭坚", "instruct": "七言绝句"}
{"title": "不饮", "content": "不饮非无量，忘眠岂有谋？赤心思报国，白首愿封侯。界纸题封事，挑灯看蒯缑。何时勋业就？萧散五湖游。", "dynasty": "元代", "author": "王冕", "instruct": "五言律诗"}
{"title": "事争吟", "content": "旱极望雨意，病危思药心。人人当此际，不待劝而深。", "dynasty": "宋代", "author": "邵雍", "instruct": "五言绝句"}
{"title": "足弱", "content": "足弱老态增，颠仆人共骇。无趾真吾师，天刑乌可解。", "dynasty": "宋代", "author": "姜特立", "instruct": "五言绝句"}
{"title": "偶兴", "content": "逐队随行二十春，曲江池畔避车尘。如今赢得将衰老，闲看人间得意人。", "dynasty": "唐代", "author": "罗隐", "instruct": "七言绝句"}
{"title": "半泾", "content": "鱼船商船喜通津，挝鼓椎牛祀海神。风色趁潮波浪急，扁舟愁杀渡头人。", "dynasty": "元代", "author": "马麟", "instruct": "七言绝句"}
{"title": "书扇", "content": "鲁公笔法屋漏雨，未减右军锥画沙。可惜团团新月面，故教零乱黑云遮。", "dynasty": "宋代", "author": "黄庭坚", "instruct": "七言绝句"}
{"title": "授太子宾客归洛（自此后东都作）", "content": "南省去拂衣，东都来掩扉。病将老齐至，心与身同归。白首外缘少，红尘前事非。怀哉紫芝叟，千载心相依。", "dynasty": "唐代", "author": "白居易", "instruct": "五言律诗"}
{"title": "蝶", "content": "东皇颁节下天阶，那得香魂入梦来。十道风光都采访，相逢只欠驿边梅。", "dynasty": "宋代", "author": "刘克庄", "instruct": "七言绝句"}
{"title": "寓题", "content": "每忆家山即涕零，定须归老旧云扃。银河水到人间浊，丹桂枝垂月里馨。霜雪不飞无翠竹，鲸鲵犹在有青萍。三千九万平生事，却恨南华说北溟。", "dynasty": "唐代", "author": "黄滔", "instruct": "七言律诗"}
{"title": "谢仲南和诗", "content": "曾约西湖薄主人，只今湖色已知春。会须多载连车酒，绝胜寒仓满目尘。", "dynasty": "宋代", "author": "张耒", "instruct": "七言绝句"}
{"title": "谑柳", "content": "已带黄金缕，仍飞白玉花。长时须拂马，密处少藏鸦。眉细从他敛，腰轻莫自斜。玳梁谁道好，偏拟映卢家。", "dynasty": "唐代", "author": "李商隐", "instruct": "五言律诗"}
{"title": "谷口寓居偶题", "content": "涔涔病骨怯朝天，谷口归来取性眠。峭壁削成开画障，急溪飞下咽繁弦。不能尘土争闲事，且放形神学散仙。已熟前峰采芝径，更于何处养残年。", "dynasty": "唐代", "author": "吴融", "instruct": "七言律诗"}
{"title": "与诸兄弟方山别诗", "content": "脂车总驰轮，泛舟理飞棹。丝染墨悲叹，路歧杨感悼。", "dynasty": "魏晋", "author": "王彪之", "instruct": "五言绝句"}
{"title": "春归", "content": "落尽棠梨水拍堤，凄凄芳草望中迷。无情最是枝头鸟，不管人愁只顾啼。", "dynasty": "宋代", "author": "孟淑卿", "instruct": "七言绝句"}
{"title": "秋暮", "content": "北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。", "dynasty": "唐代", "author": "贾岛", "instruct": "五言律诗"}
{"title": "梦中作", "content": "画版凌虚意欲仙，彩旗招入绮罗川。阿谁借我鸦鸦版，一蹙须教蹙上天。", "dynasty": "宋代", "author": "曹勋", "instruct": "七言绝句"}
{"title": "即事", "content": "春晴无处不繁华，多少游人逐钿车。尽道东风花柳好，谁知生意在桑麻。", "dynasty": "宋代", "author": "黄庚", "instruct": "七言绝句"}
{"title": "渔家", "content": "卖得鲜鱼二百钱，米粮炊饭放归船。拔来湿苇烧难着，晒在垂杨古岸边。", "dynasty": "清代", "author": "郑燮", "instruct": "七言绝句"}
{"title": "行香归", "content": "出作行香客，归如坐夏僧。床前双草屦，檐下一纱灯。珮委腰无力，冠欹发不胜。鸾台龙尾道，合尽少年登。", "dynasty": "唐代", "author": "白居易", "instruct": "五言律诗"}
{"title": "维扬逢诗友张乔", "content": "天下方多事，逢君得话诗。直应吾道在，未觉国风衰。生计吟消日，人情醉过时。雅篇三百首，留作后来师。", "dynasty": "唐代", "author": "杜荀鹤", "instruct": "五言律诗"}
{"title": "少室山韦炼师升仙歌", "content": "红霞紫气昼氲氲，绛节青幢迎少君。忽从林下升天去，空使时人礼白云。", "dynasty": "唐代", "author": "皇甫冉", "instruct": "七言绝句"}
{"title": "湖上杂诗", "content": "葛岭花开二月天，游人来往说神仙。老夫心与游人异，不羡神仙羡少年。", "dynasty": "清代", "author": "袁枚", "instruct": "七言绝句"}
{"title": "蓝桥驿见元九诗", "content": "蓝桥春雪君归日，秦岭秋风我去时。每到驿亭先下马，循墙绕柱觅君诗。", "dynasty": "唐代", "author": "白居易", "instruct": "七言绝句"}
{"title": "建州节帅更代，筵上献诗", "content": "旌旗赴天台，溪山晓色开。万家悲更喜，迎佛送如来。", "dynasty": "唐代", "author": "王感化", "instruct": "五言绝句"}
{"title": "红梅 十九", "content": "昔醉西湖处士家，酒痕吹上水边花。东风蛱蝶迷香梦，一树珊瑚月影斜。", "dynasty": "元代", "author": "王冕", "instruct": "七言绝句"}
{"title": "寻张五回夜园作", "content": "闻就庞公隐，移居近洞湖。兴来林是竹，归卧谷名愚。挂席樵风便，开轩琴月孤。岁寒何用赏，霜落故园芜。", "dynasty": "唐代", "author": "孟浩然", "instruct": "五言律诗"}
{"title": "杂咏", "content": "持螯已饱团脐蟹，砟脍犹思巨口鲈。风物秋来多感慨，天寒酒醒客心孤。", "dynasty": "宋代", "author": "黄庚", "instruct": "七言绝句"}
{"title": "宜阳道中作", "content": "宜阳南面路，下岳又经过。枫叶红遮店，芒花白满坡。猿无山渐薄，雁众水还多。日落犹前去，诸村牧竖歌。", "dynasty": "唐代", "author": "齐己", "instruct": "五言律诗"}
{"title": "桃花", "content": "红雨随风散落霞，行人几误武陵家。牧童若向青帘见，应认枝头作杏花。", "dynasty": "宋代", "author": "华岳", "instruct": "七言绝句"}
{"title": "蝉", "content": "噪柳鸣槐晚未休，不知何事爱悲秋。朱门大有长吟处，刚傍愁人又送愁。", "dynasty": "唐代", "author": "许浑", "instruct": "七言绝句"}
{"title": "越女", "content": "玉貌何曾为浣沙，只图勾践献夫差。苏台日夜唯歌舞，不觉干戈犯翠华。", "dynasty": "唐代", "author": "汪遵", "instruct": "七言绝句"}
{"title": "四皓图", "content": "何人图四皓，如语话唠唠。双鬓雪相似，是谁年最高。溪苔连豹褥，仙酒污云袍。想得忘秦日，伊余亦合逃。", "dynasty": "唐代", "author": "贯休", "instruct": "五言律诗"}
{"title": "春愁", "content": "金乌长飞玉兔走，青鬓长青古无有。秦娥十六语如弦，未解贪花惜杨柳。吴鱼岭雁无消息，水誓兰情别来久。劝君年少莫游春，暖风迟日浓于酒。", "dynasty": "唐代", "author": "韩琮", "instruct": "七言律诗"}
{"title": "彭泽", "content": "鹤爱孤松云爱山，宦情微禄免相关。栽成五柳吟归去，漉酒巾边伴菊闲。", "dynasty": "唐代", "author": "汪遵", "instruct": "七言绝句"}
{"title": "用晦翁十梅诗韵酬张伯修孙子直", "content": "最后黄香根，纤裳粲黄里。能以色事人，空博一时喜。", "dynasty": "宋代", "author": "吴泳", "instruct": "五言绝句"}
{"title": "越鸟", "content": "背霜南雁不到处，倚棹北人初听时。梅雨满江春草歇，一声声在荔枝枝。", "dynasty": "唐代", "author": "郑谷", "instruct": "七言绝句"}
{"title": "病醉（戏作吴吟，赠卢十九经济张三十四弘辛丈丘度）", "content": "醉伴见侬因病酒，道侬无酒不相窥。那知下药还沽底，人去人来剩一卮。", "dynasty": "唐代", "author": "元稹", "instruct": "七言绝句"}
{"title": "春晴舟中作", "content": "野水漫漫野岸长，几行嫩柳带斜阳。不知春色来多少，但觉飞花处处香。", "dynasty": "清代", "author": "玄烨", "instruct": "七言绝句"}
{"title": "长安道（一作宋之问诗）", "content": "秦地平如掌，层城入云汉。楼阁九衢春，车马千门旦。绿槐开复合，红尘聚还散。日晚斗鸡还，经过狭斜看。", "dynasty": "唐代", "author": "沈佺期", "instruct": "五言律诗"}
{"title": "鲤鱼", "content": "似龙鳞又足，只是欠登门。月里腮犹湿，泥中目未昏。乞锄防蚁穴，望水写金盆。他日能为雨，公田报此恩。", "dynasty": "唐代", "author": "项斯", "instruct": "五言律诗"}
{"title": "访梅", "content": "梅花欲放绕溪行，隔水香来分外清。拄杖过桥寻欲遍，竹林疎处数花明。", "dynasty": "宋代", "author": "张道洽", "instruct": "七言绝句"}
{"title": "金鸟诗", "content": "鸟向晓兮必如我，太平天子事事可；身照金鸟灾尽消，龙虎将军都辅佐。", "dynasty": "清代", "author": "洪秀全", "instruct": "七言绝句"}
{"title": "暮秋野兴赋得倾壶酒诗", "content": "刘伶正捉酒，中散欲弹琴。但使逢秋菊，何须就竹林。", "dynasty": "南北朝", "author": "庾信", "instruct": "五言绝句"}
{"title": "听莺", "content": "空庭过雨晓烟新，恰恰莺啼杨柳春。好语如簧须自惜，世间识曲已无人。", "dynasty": "清代", "author": "孙荪意", "instruct": "七言绝句"}
{"title": "漫歌八曲。西阳城", "content": "江北有大洲，洲上堪力耕。此中宜五谷，不及西阳城。城畔多野桑，城中多古荒。衣食可力求，此外何所望。", "dynasty": "唐代", "author": "元结", "instruct": "五言律诗"}
{"title": "偶成", "content": "眼入平芜隔暝霞，有史官满未归家。三人兄弟仍三处，指点飞鸿一叹嗟。", "dynasty": "宋代", "author": "李流谦", "instruct": "七言绝句"}
{"title": "重平驿作", "content": "茫茫菰草平如地，渺渺长堤曲似城。日暮未知投宿处，逢人更问向前程。", "dynasty": "唐代", "author": "张籍", "instruct": "七言绝句"}
{"title": "相和歌辞。铜雀妓", "content": "强开尊酒向陵看，忆得君王旧日欢。不觉馀歌悲自断，非关艳曲转声难。", "dynasty": "唐代", "author": "皎然", "instruct": "七言绝句"}
{"title": "鬼蝶", "content": "双眉卷铁丝，两翅晕金碧。初来花争妍，忽去鬼无迹。", "dynasty": "宋代", "author": "苏轼", "instruct": "五言绝句"}
{"title": "乞竹", "content": "乞取池西三两竿，房前栽著病时看。亦知自惜难判割，犹胜横根引出栏。", "dynasty": "唐代", "author": "王建", "instruct": "七言绝句"}
{"title": "绝句", "content": "富贵功名茧一盆，缲车头绪正纷纷。肯寻冷淡做生活，定是著书扬子云。", "dynasty": "宋代", "author": "黄庭坚", "instruct": "七言绝句"}
{"title": "初夏", "content": "竹摇清影罩幽窗，两两时禽噪夕阳。谢却海棠飞尽絮，困人天气日初长。", "dynasty": "宋代", "author": "朱淑真", "instruct": "七言绝句"}
{"title": "金州", "content": "比年学校兴，礼义生于富。使节按部来，士子皆奔辏。", "dynasty": "宋代", "author": "郭广和", "instruct": "五言绝句"}
{"title": "戎州", "content": "锦树高枝种万窠，岁收百斛足生涯。八钱买得一斤重，鲁直诗中特地夸。", "dynasty": "宋代", "author": "汪元量", "instruct": "七言绝句"}
{"title": "春秋战国门。再吟", "content": "定获英奇不在多，然须设网遍山河。禽虽一目罗中得，岂可空张一目罗。", "dynasty": "唐代", "author": "周昙", "instruct": "七言绝句"}
{"title": "相和歌辞。雀台怨", "content": "魏宫歌舞地，蝶戏鸟还鸣。玉座人难到，铜台雨滴平。西陵树不见，漳浦草空生。万恨尽埋此，徒悬千载名。", "dynasty": "唐代", "author": "马戴", "instruct": "五言律诗"}
{"title": "刘伶", "content": "万物须臾过，沈酣竟不还。家童将一锸，不省葬何山。", "dynasty": "明代", "author": "胡奎", "instruct": "五言绝句"}
{"title": "偶睡", "content": "竹间门掩似僧居，白豆花开片雨余。一榻茶烟成偶睡，觉来犹把读残书。", "dynasty": "明代", "author": "高启", "instruct": "七言绝句"}
{"title": "题诗屏风绝句", "content": "相忆采君诗作障，自书自勘不辞劳。障成定被人争写，从此南中纸价高。", "dynasty": "唐代", "author": "白居易", "instruct": "七言绝句"}
{"title": "悼亡", "content": "安仁愁思怯春寒，扪泪题诗睫未乾。双燕归来如访旧，不知吾已是孤鸾。", "dynasty": "宋代", "author": "姜特立", "instruct": "七言绝句"}
{"title": "得句", "content": "得句胜於得好官，平生事业蠹鱼间。近来世味尤如蜡，唯有吟诗不奈閒。", "dynasty": "宋代", "author": "姜特立", "instruct": "七言绝句"}
{"title": "又二绝", "content": "瞿塘隘处真重险，勾漏坡前又一滩。世事不容轻易看，翻云覆雨等闲间。", "dynasty": "宋代", "author": "文天祥", "instruct": "七言绝句"}
{"title": "咏山", "content": "灵山峙千仞，蔽日且嵯峨。紫盖云阴远，香炉烟气多。石梁高鸟路，瀑水近天河。欲知闻道里，别自有仙歌。", "dynasty": "唐代", "author": "刘斌", "instruct": "五言律诗"}
{"title": "相和歌辞 襄阳曲", "content": "大堤女儿郎莫寻，三三五五结同心。清晨对镜冶容色，意欲取郎千万金。", "dynasty": "唐代", "author": "施肩吾", "instruct": "七言绝句"}
{"title": "戏语", "content": "秦地城池二百年，何期如此贱田园。一顷麦苗硕伍米，三间堂屋二千钱。", "dynasty": "唐代", "author": "成辅端", "instruct": "七言绝句"}
{"title": "芳树", "content": "芳树宜三月，曈曈艳绮年。香交珠箔气，阴占绿庭烟。小叶风吹长，繁花露濯鲜。遂令秾李儿，折取簪花钿。", "dynasty": "唐代", "author": "符子珪", "instruct": "五言律诗"}
{"title": "题鹅", "content": "眠沙卧水自成群，曲岸残阳极浦云。那解将心怜孔翠，羁雌长共故雄分。", "dynasty": "唐代", "author": "李商隐", "instruct": "七言绝句"}
{"title": "秦淮杂诗", "content": "旧院风流数顿杨，梨园往事泪沾赏。樽前白发谈天宝，零落人间脱十娘。", "dynasty": "清代", "author": "王士祯", "instruct": "七言绝句"}
{"title": "咏史", "content": "闵道飞翚拂若枝，东门看日浴咸池。生前有力移天地，死后无人予席帷。", "dynasty": "宋代", "author": "陈普", "instruct": "七言绝句"}
{"title": "送湖南李侍御赴本使赋采菱亭诗", "content": "旧俗采菱处，津亭风景和。沅江收暮霭，楚女发清歌。曲岸萦湘叶，荒阶上白波。兰桡向莲府，一为枉帆过。", "dynasty": "唐代", "author": "权德舆", "instruct": "五言律诗"}
{"title": "池州陈使君见示游齐山诗因寄", "content": "往岁曾游弄水亭，齐峰浓翠暮轩横。哀猿出槛心虽喜，伤鸟闻弦势易惊。病后簪缨殊寡兴，老来泉石倍关情。今朝池口风波静，遥贺山前有颂声。", "dynasty": "唐代", "author": "徐铉", "instruct": "七言律诗"}
{"title": "霜", "content": "夜落无人见，朝看到处新。非君有分别，力不柰松筠。", "dynasty": "宋代", "author": "李觏", "instruct": "五言绝句"}
{"title": "鹭鸶", "content": "求鱼未得食，沙岸往来行。岛月独栖影，暮天寒过声。堕巢因木折，失侣遇弦惊。频向烟霄望，吾知尔去程。", "dynasty": "唐代", "author": "贾岛", "instruct": "五言律诗"}
{"title": "端午", "content": "节分端午自谁言，万古传闻为屈原。堪笑楚江空渺渺，不能洗得直臣冤。", "dynasty": "唐代", "author": "文秀", "instruct": "七言绝句"}
{"title": "襄城", "content": "胙土分茅奠此冈，金根玉韬总辉光。谁知三百馀年后，老树残蝉送夕阳。", "dynasty": "宋代", "author": "徐徽", "instruct": "七言绝句"}
{"title": "独立", "content": "白髯萧飒一愚公，独立蒙蒙细雨中。羊踏寒蔬新少梦，鱼生空釜久谙穷。残编幸有圣贤对，闲话岂无邻曲同？衒鬻才名非老事，小诗信笔不能工。", "dynasty": "宋代", "author": "陆游", "instruct": "七言律诗"}
{"title": "自贶", "content": "陶令弃官后，仰眠书屋中。谁将五斗米，拟换北窗风。", "dynasty": "唐代", "author": "李商隐", "instruct": "五言绝句"}
{"title": "秋山", "content": "秋山无云复无风，溪头看月出深松。草堂不闭石床静，叶间坠露声重重。", "dynasty": "唐代", "author": "张籍", "instruct": "七言绝句"}
{"title": "又和", "content": "往来鱼虎涧流浅，出没鼠狼庭草荒。宅近市傍人不到，独迎西日上东墙。", "dynasty": "宋代", "author": "洪咨夔", "instruct": "七言绝句"}
{"title": "凌晨", "content": "日掩鸿都夕，河低乱箭移。虫飞明月户，鹊绕落花枝。兰襟帐北壑，玉匣鼓文漪。闻有啼莺处，暗幄晓云披。", "dynasty": "唐代", "author": "卢照邻", "instruct": "五言律诗"}
{"title": "闺怨", "content": "谁怜人去锁朱楼，终日凭栏只带愁。燕子也知人薄倖，飞来略不傍帘钩。", "dynasty": "宋代", "author": "俞桂", "instruct": "七言绝句"}
{"title": "大雪", "content": "柳絮纷纷飞满天，居然三白兆丰年。耕牛食尽耕夫散，谁种临溪万顷田。", "dynasty": "清代", "author": "秦缃业", "instruct": "七言绝句"}
{"title": "次韵张提刑送行六绝", "content": "云边江树作离声，回首秋光满渭城。蜀水吴山无间断，只应明月识人情。", "dynasty": "宋代", "author": "洪咨夔", "instruct": "七言绝句"}
{"title": "乌江", "content": "兵散弓残挫虎威，单枪匹马突重围。英雄去尽羞容在，看却江东不得归。", "dynasty": "唐代", "author": "汪遵", "instruct": "七言绝句"}
{"title": "偈", "content": "善慧遗风五百年，云黄山色祇依然。而今祖令重行也，一句流通遍大千。", "dynasty": "宋代", "author": "释真觉", "instruct": "七言绝句"}
{"title": "小松", "content": "已有清阴逼座隅，爱声仙客肯过无。陵迁谷变须高节，莫向人间作大夫。", "dynasty": "唐代", "author": "罗隐", "instruct": "七言绝句"}
{"title": "林同年被檄来体访民租寓僧舍有诗因次韵", "content": "我虽不饱尚二簋，人则何辜无一襦。官侬早下减租笔，天下可肥身宁臞。", "dynasty": "宋代", "author": "洪咨夔", "instruct": "七言绝句"}
{"title": "小渚", "content": "轻烟变渚色，寒浪啮堤痕。鸟去枝犹动，沙颓水暂浑。", "dynasty": "宋代", "author": "宋祁", "instruct": "五言绝句"}
{"title": "夜投丰德寺谒海上人（一作李端诗）", "content": "半夜中峰有磬声，偶逢樵者问山名。上方月晓闻僧语，下路林疏见客行。野鹤巢边松最老，毒龙潜处水偏清。愿得远公知姓字，焚香洗钵过浮生。", "dynasty": "唐代", "author": "卢纶", "instruct": "七言律诗"}
{"title": "农家叹", "content": "两月春霖三日晴，冬寒初暖稍秧青。春工只要花迟著，愁损农家管得星。", "dynasty": "宋代", "author": "杨万里", "instruct": "七言绝句"}
{"title": "种菊", "content": "春初种菊助盘蔬，益气轻身载旧图。终藉九秋扶正色，芳时偷得醉工夫。", "dynasty": "宋代", "author": "史铸", "instruct": "七言绝句"}
{"title": "舟行见月", "content": "月入孤舟夜半晴，寥寥霜雁两三声。洞房烛影在何处，欲寄相思梦不成。", "dynasty": "唐代", "author": "权德舆", "instruct": "七言绝句"}
{"title": "墨梅", "content": "才见花开似见春，江空岁晚寄何人。芳香只恐有消歇，凭伏金壶墨写真。", "dynasty": "元代", "author": "凌云翰", "instruct": "七言绝句"}
{"title": "春墅", "content": "蛙声近过社，农事忽已忙。邻妇饷田归，不见百花芳。", "dynasty": "唐代", "author": "崔道融", "instruct": "五言绝句"}
{"title": "城外", "content": "露寒风定不无情，临水当山又隔城。未必明时胜蚌蛤，一生长共月亏盈。", "dynasty": "唐代", "author": "李商隐", "instruct": "七言绝句"}
{"title": "已亥杂诗 10", "content": "进退雍容史上难，忽收古泪出长安。百年綦辙低徊遍，忍作空桑三宿看。", "dynasty": "清代", "author": "龚自珍", "instruct": "七言绝句"}
{"title": "丛苇", "content": "丛丛寒水边，曾折打鱼船。忽与亭台近，翻嫌岛屿偏。花明无月夜，声急正秋天。遥忆巴陵渡，残阳一望烟。", "dynasty": "唐代", "author": "张蠙", "instruct": "五言律诗"}
{"title": "出塞", "content": "楼外青山半夕阳，寒鸦翻墨点林霜。平沙细草三千里，一笛西风人断肠。", "dynasty": "金朝", "author": "邢具瞻", "instruct": "七言绝句"}
{"title": "鉴湖", "content": "粼粼万顷碧玻璃，今日耕锄半稻畦。菡萏开时还自好，买舟一醉玉东西。", "dynasty": "宋代", "author": "王炎", "instruct": "七言绝句"}
{"title": "十叠", "content": "尺棰拟为千世用，一梅欲足百人酸。苦心乍可齑盐里，粉骨何须鼎鼐间。", "dynasty": "宋代", "author": "刘克庄", "instruct": "七言绝句"}
{"title": "归将吟", "content": "百战放归成老翁，馀生得出死人中。今朝授敕三回舞，两赐青娥又拜公。", "dynasty": "唐代", "author": "施肩吾", "instruct": "七言绝句"}
{"title": "及第过堂日作", "content": "早随真侣集蓬瀛，阊阖门开尚见星。龙尾楼台迎晓日，鳌头宫殿入青冥。暗惊凡骨升仙籍，忽讶麻衣谒相庭。百辟敛容开路看，片时辉赫胜图形。", "dynasty": "唐代", "author": "韩偓", "instruct": "七言律诗"}
{"title": "以嗜酒爱风竹卜居此林泉为韵作十小诗", "content": "吾心如铁石，命则薄於纸。藉口见古人，则亦赖有此。", "dynasty": "宋代", "author": "方岳", "instruct": "五言绝句"}
{"title": "鹤", "content": "樊笼毛羽日低摧，野水长松眼暂开。万里秋风天外意，日斜闲啄岸边苔。", "dynasty": "宋代", "author": "欧阳修", "instruct": "七言绝句"}
{"title": "兵部尚书席上作", "content": "华堂今日绮筵开，谁唤分司御史来。偶发狂言惊满坐，三重粉面一时回。", "dynasty": "唐代", "author": "杜牧", "instruct": "七言绝句"}
{"title": "双庙", "content": "平地孤城寇若林，两公犹解障妖祲。大梁襟带洪河险，谁遣神州陆地沉？", "dynasty": "宋代", "author": "范成大", "instruct": "七言绝句"}
{"title": "思亲", "content": "望远人千里，思亲字两行。休因怀弱女，憔悴鬓成霜。", "dynasty": "清代", "author": "胡云琇", "instruct": "五言绝句"}
{"title": "游太平寺净土院，观牡丹中有淡黄一朵，特奇，为作小诗", "content": "醉中眼缬自斓斑，天雨曼陀照玉盘。一朵淡黄微拂掠，鞓红、魏紫不须看。", "dynasty": "宋代", "author": "苏轼", "instruct": "七言绝句"}
{"title": "嘲雪", "content": "昨日发葱岭，今朝下兰渚。喜从千里来，乱笑含春语。龙沙湿汉旗，凤扇迎秦素。久别辽城鹤，毛衣已应故。", "dynasty": "唐代", "author": "李贺", "instruct": "五言律诗"}
{"title": "东亭", "content": "櫺槛馀凉日未斜，海天相合碧无涯。樵风不动樯乌静，时见孤云伴落霞。", "dynasty": "宋代", "author": "宋祁", "instruct": "七言绝句"}
{"title": "湖上", "content": "髣髴欲当三五夕，万蝉清杂乱泉纹。钓鱼船上一尊酒，月出渡头零落云。", "dynasty": "唐代", "author": "许浑", "instruct": "七言绝句"}
{"title": "海棠", "content": "海棠院里寻春色，日炙荐红满院香。不觉风光都过了，东窗浑为读书忙。", "dynasty": "宋代", "author": "黄庭坚", "instruct": "七言绝句"}
{"title": "即事", "content": "旋买花栽得野香，浴兰天气日偏长。槐龙或跃无人见，净扫风尘置竹床。", "dynasty": "宋代", "author": "张镃", "instruct": "七言绝句"}
{"title": "广陵城（一作赵嘏诗）", "content": "红绕高台绿绕城，城边春草傍墙生。隋家不向此中尽，汴水应无东去声。", "dynasty": "唐代", "author": "孟迟", "instruct": "七言绝句"}
{"title": "晚春", "content": "征东留滞一年年，又向军前遇火前。画出鹢舟宜祓禊，镂成鸡卵有秋千。澄明烟水孤城立，狼藉风花落日眠。赖指清和樱笋熟，不然愁杀暮春天。", "dynasty": "唐代", "author": "薛能", "instruct": "七言律诗"}
{"title": "濂溪识行", "content": "分得庐山水一溪，濂名万古合昭垂。光风霁月依然在，肯与人间较盛衰。", "dynasty": "宋代", "author": "魏嗣孙", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "归骑何须抵死催，且拈落蕊藉苍苔。平生酷喜坡长句，笔力今谁可夺胎。", "dynasty": "宋代", "author": "刘克庄", "instruct": "七言绝句"}
{"title": "临海太守惠予赤城石，报以是诗", "content": "闻君采奇石，剪断赤城霞。潭上倒虹影，波中摇日华。仙岩接绛气，谿路杂桃花。若值客星去，便应随海槎。", "dynasty": "唐代", "author": "李德裕", "instruct": "五言律诗"}
{"title": "两竹", "content": "潇湘一枕梦初圆，千个团栾濯碧涟。且待新晴凉月出，携琴试与和流泉。", "dynasty": "清代", "author": "许青麟", "instruct": "七言绝句"}
{"title": "幽兰之歌", "content": "幽兰生矣，于彼朝阳。含雨露之津润，吸日月之休光。美人愁思兮，采芙蓉于南浦；公子忘忧兮，树萱草于北堂。虽处幽林与穷谷，不以无人而不芳。", "dynasty": "唐代", "author": "杨炯", "instruct": "七言律诗"}
{"title": "幽州别阴长河行先", "content": "惠好交情重，辛勤世事多。荆南久为别，蓟北远来过。寄目云中鸟，留欢酒上歌。影移春复间，迟暮两如何。", "dynasty": "唐代", "author": "张说", "instruct": "五言律诗"}
{"title": "抛球乐·酒罢歌馀兴未阑", "content": "酒罢歌馀兴未阑，小桥秋水共盘桓。波摇梅蕊当心白，风入罗衣贴体寒。且莫思归去，须尽笙歌此夕欢。", "dynasty": "唐代", "author": "冯延巳", "instruct": "五言律诗"}
{"title": "过九疑", "content": "帝德于今祀万年，如何遗像托疏椽。凭谁为假丹青手，付与梅仙十万钱。", "dynasty": "宋代", "author": "马大同", "instruct": "七言绝句"}
{"title": "报恩", "content": "报恩须烈士，拂意是忠臣。君看倾邪辈，哨哨似妇人。", "dynasty": "宋代", "author": "姜特立", "instruct": "五言绝句"}
{"title": "沈园", "content": "梦断香销四十年，沈园柳老不吹绵。此身行作稽山土，犹吊遗踪一泫然！", "dynasty": "宋代", "author": "陆游", "instruct": "七言绝句"}
{"title": "雪谷晓行图", "content": "漫漫长路几时休，风雪无情梦亦愁。羡杀田家老翁媪，瓦盆浊酒火炉头。", "dynasty": "金朝", "author": "元好问", "instruct": "七言绝句"}
{"title": "秋晴", "content": "身健心闲百虑轻。秋晴未必减春晴。晨窗暖日烘花气，午枕微风送鸟声。韫玉砚凹宜墨色，冷金牋滑助诗情。少年风味嗟犹在，虚道归休学力耕。", "dynasty": "宋代", "author": "陆游", "instruct": "七言律诗"}
{"title": "九日", "content": "万里飘零十二秋，不堪今倚夕阳楼。壮怀空掷班超笔，久客谁怜季子裘。瘴雨蛮烟朝暮景，平芜野草古今愁。酣歌欲尽登高兴，强把黄花插满头。", "dynasty": "唐代", "author": "殷尧藩", "instruct": "七言律诗"}
{"title": "落花", "content": "高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲归。芳心向春尽，所得是沾衣。", "dynasty": "唐代", "author": "李商隐", "instruct": "五言律诗"}
{"title": "公子行", "content": "锦衣红夺彩霞明，侵晓春游向野庭。不识农夫辛苦力，骄骢蹋烂麦青春。", "dynasty": "唐代", "author": "孟宾于", "instruct": "七言绝句"}
{"title": "城上", "content": "城上鼕鼕鼓，朝衙复晚衙。为君慵不出，落尽绕城花。", "dynasty": "唐代", "author": "白居易", "instruct": "五言绝句"}
{"title": "出塞", "content": "沙场三万里，猛将五千兵。旌断冰溪戍，笳吹铁关城。阴云暮下雪，寒日昼无晶。直为怀恩苦，谁知边塞情。", "dynasty": "唐代", "author": "乔备", "instruct": "五言律诗"}
{"title": "日者张一麟求诗谩与二绝句", "content": "惶恐离头住过秋，秋风吹白几分头。倚楼看镜嫌多事，况问阴阳家者流。", "dynasty": "宋代", "author": "赵蕃", "instruct": "七言绝句"}
{"title": "樵荅", "content": "举网江心得锦鳞，新鲜滋味胜担薪。却欣身与风涛远，榾柮烹茶雪屋春。", "dynasty": "明代", "author": "陶安", "instruct": "七言绝句"}
{"title": "一钱", "content": "万事纷纷不足论，满庭枯草闭柴门。一钱留得终羞涩，持买餦餭引福孙。", "dynasty": "宋代", "author": "陆游", "instruct": "七言绝句"}
{"title": "喜览泾州卢侍御诗卷", "content": "新诗十九首，丽格出青冥。得处神应骇，成时力尽停。正愁闻更喜，沈醉见还醒。自是天才健，非关笔砚灵。", "dynasty": "唐代", "author": "姚合", "instruct": "五言律诗"}
{"title": "晓行望云山", "content": "霁天欲晓未明间，满目奇峰总可观。却有一峰忽然长，方知不动是真山。", "dynasty": "宋代", "author": "杨万里", "instruct": "七言绝句"}
{"title": "闻雁", "content": "潇湘浦暖全迷鹤，逻逤川寒只有雕。谁向孤舟忆兄弟，坐看连雁度横桥。", "dynasty": "唐代", "author": "齐己", "instruct": "七言绝句"}
{"title": "相和歌辞。王昭君", "content": "仙娥今下嫁，骄子自同和。剑戟归田尽，牛羊绕塞多。", "dynasty": "唐代", "author": "张仲素", "instruct": "五言绝句"}
{"title": "十月菊", "content": "夕阳西去一凭栏，眼底黄花自岁寒。姚魏终皆非正色，请君细把楚骚看。", "dynasty": "宋代", "author": "潘牥", "instruct": "七言绝句"}
{"title": "咏史", "content": "儒冠儒服委丘墟，文采风流化土苴。尚有陆生坑不尽，留他马上说诗书。", "dynasty": "清代", "author": "陆次云", "instruct": "七言绝句"}
{"title": "闲居", "content": "故人通贵绝相过，门外真堪置雀罗。我已幽慵僮更懒，雨来春草一番多。", "dynasty": "宋代", "author": "司马光", "instruct": "七言绝句"}
{"title": "春游", "content": "桥峻斑骓疾，川长白鸟高。烟轻惟润柳，风滥欲吹桃。徙倚三层阁，摩挲七宝刀。庾郎年最少，青草妒春袍。", "dynasty": "唐代", "author": "李商隐", "instruct": "五言律诗"}
{"title": "自笑", "content": "黄昏茅店带星入，清晓竹舆蒙露行。客路三千年五十，对人犹说是归耕。", "dynasty": "宋代", "author": "徐似道", "instruct": "七言绝句"}
{"title": "自咸平至太康鞍马间得十小诗寄怀晏叔原并问", "content": "春风马上梦，樽酒故人持。犹作狂时语，邻家乞侍儿。", "dynasty": "宋代", "author": "黄庭坚", "instruct": "五言绝句"}
{"title": "咏石诗", "content": "天汉支机罢。仙岭博棊余。零陵旧是燕。昆池本学鱼。云移莲势出。苔驳锦纹疏。还当榖城下。别自解兵书。", "dynasty": "南北朝", "author": "阴铿", "instruct": "五言律诗"}
{"title": "即事", "content": "公礼欲下格，具观人所存。须知范孟博，岂肯伏陈蕃。", "dynasty": "宋代", "author": "文同", "instruct": "五言绝句"}
{"title": "尝茶", "content": "石屋晚烟生，松窗铁碾声。因留来客试，共说寄僧名。味击诗魔乱，香搜睡思轻。春风霅川上，忆傍绿丛行。", "dynasty": "唐代", "author": "齐己", "instruct": "五言律诗"}
{"title": "湖上", "content": "春连禁御绿阴交，对面晴烟舞翠蛟。最是君王游幸少，宫花浑未识鸣鞘。", "dynasty": "宋代", "author": "方岳", "instruct": "七言绝句"}
{"title": "塞上行", "content": "上将拥黄须，安西逐指呼。离乡俱少壮，到碛减肌肤。风雪夜防塞，腥膻朝系胡。为君乐战死，谁喜作征夫。", "dynasty": "唐代", "author": "曹松", "instruct": "五言律诗"}
{"title": "野步", "content": "堤上淡黄柳，水中花白鹅。诗情随处有，此地得偏多。", "dynasty": "宋代", "author": "陆游", "instruct": "五言绝句"}
{"title": "诗", "content": "青鸟衔葡萄，飞上金井栏。美人恐惊去，不敢卷帘看。", "dynasty": "唐代", "author": "捧剑仆", "instruct": "五言绝句"}
{"title": "自淮中却赴洛途中作", "content": "惆怅策疲马，孤蓬被风吹。昨东今又西，冉冉长路岐。岁晚树无叶，夜寒霜满枝。旅人恒苦辛，冥寞天何知。", "dynasty": "唐代", "author": "欧阳詹", "instruct": "五言律诗"}
{"title": "题画", "content": "江草青青江柳新，一双飞燕雨如尘。轻舟短棹少閒客，翠幕红楼多醉人。", "dynasty": "明代", "author": "沈周", "instruct": "七言绝句"}
{"title": "赵侯保民惠政纪实诗 纪出俸钱权当八", "content": "库家不典更愁人，作么经营米与薪。自出俸钱权抵当，雪霜时候反如春。", "dynasty": "宋代", "author": "邵君美", "instruct": "七言绝句"}
{"title": "咏桂树诗", "content": "南中有八树，繁华无四时。不识风霜苦，安知零落期。", "dynasty": "南北朝", "author": "范云", "instruct": "五言绝句"}
{"title": "夜坐", "content": "老知世事谩纷纷，纸帐蒲团自策勋。一夜北风吹裂屋，石楼无耳不曾闻。", "dynasty": "宋代", "author": "陆游", "instruct": "七言绝句"}
{"title": "记梦", "content": "梦绕双亲膝，牵衣话正长。鸡声惊觉后，依旧在他乡。", "dynasty": "清代", "author": "任丽金", "instruct": "五言绝句"}
{"title": "老叟", "content": "鬓发如霜心未灰，尚营活计待将来。岭头尽日敲松子，犹向山园空处栽。", "dynasty": "宋代", "author": "赵希迈", "instruct": "七言绝句"}
{"title": "失鹤", "content": "正怜标格出华亭，况是昂藏入相经。碧落顺风初得志，故巢因雨却闻腥。几时翔集来华表，每日沈吟看画屏。为报鸡群虚嫉妒，红尘向上有青冥。", "dynasty": "唐代", "author": "韩偓", "instruct": "七言律诗"}
{"title": "农家", "content": "夜半呼儿趁晓耕，羸牛无力渐艰行。时人不识农家苦，将谓田中谷自生。", "dynasty": "唐代", "author": "颜仁郁", "instruct": "七言绝句"}
{"title": "王郎中妓席五咏。歌（一作王郎中席歌妓）", "content": "柳拂青楼花满衣，能歌宛转世应稀。空中几处闻清响，欲绕行云不遣飞。", "dynasty": "唐代", "author": "顾况", "instruct": "七言绝句"}
{"title": "广州段功曹到得杨五长史谭书功曹却归聊寄此诗", "content": "卫青开幕府，杨仆将楼船。汉节梅花外，春城海水边。铜梁书远及，珠浦使将旋。贫病他乡老，烦君万里传。", "dynasty": "唐代", "author": "杜甫", "instruct": "五言律诗"}
{"title": "披襟", "content": "凉风东北来，荡尽中夜热。起视河汉星，微云淡明灭。", "dynasty": "元代", "author": "王恽", "instruct": "五言绝句"}
{"title": "感遇", "content": "江乡十年别，京国累日同。在客几多事，俱付酒杯中。", "dynasty": "唐代", "author": "喻凫", "instruct": "五言绝句"}
{"title": "雨后", "content": "雨后千山净，炊烟处处新。世情殊不足，风俗岂能淳？老棘余生意，槁花空悟春。相逢非古意，在我着乌巾。", "dynasty": "元代", "author": "王冕", "instruct": "五言律诗"}
{"title": "舟过水口作", "content": "舟行遥指福城关，天宇开时地势宽。二百里溪平似掌，一帆风色到怀安。", "dynasty": "宋代", "author": "徐玑", "instruct": "七言绝句"}
{"title": "少年时尝过一村院见壁上有诗云夜凉疑有雨院", "content": "佛灯渐暗饥鼠出，山雨忽来修竹鸣。知是何人旧诗句，已应知我此时情。", "dynasty": "宋代", "author": "苏轼", "instruct": "七言绝句"}
{"title": "雨馀", "content": "枯池得雨闹群蛙，蜿蟺含浆总有家。为爱微凉宜晓梦，不知晴日满庭沙。", "dynasty": "元代", "author": "刘基", "instruct": "七言绝句"}
{"title": "侯滩", "content": "江边皎皎过侯滩，更上山腰看打盘。百岁老儿亲击鼓，城中忧患不相干。", "dynasty": "宋代", "author": "苏轼", "instruct": "七言绝句"}
{"title": "长信宫（一作孟迟诗）", "content": "君恩已尽欲何归，犹有残香在舞衣。自恨身轻不如燕，春来长绕御帘飞。", "dynasty": "唐代", "author": "赵嘏", "instruct": "七言绝句"}
{"title": "杂咏", "content": "稚柳已回春暖意，残梅犹结岁寒心。百年身世诗中老，好景难消几度吟。", "dynasty": "宋代", "author": "黄庚", "instruct": "七言绝句"}
{"title": "寄别", "content": "晚烟洲雾并苍苍，河雁惊飞不作行。回旆转舟行数里，歌声犹自逐清湘。", "dynasty": "唐代", "author": "杨凭", "instruct": "七言绝句"}
{"title": "句", "content": "苦吟生白发，归梦绕青山。雨久琴丝润，风清扇影閒。", "dynasty": "元代", "author": "何致中", "instruct": "五言绝句"}
{"title": "百舌", "content": "百舌鸣高树，弄音无常则。借问声何烦，末俗不尚默。", "dynasty": "唐代", "author": "郑愔", "instruct": "五言绝句"}
{"title": "意绪", "content": "绝代佳人何寂寞，梨花未发梅花落。东风吹雨入西园，银线千条度虚阁。脸粉难匀蜀酒浓，口脂易印吴绫薄。娇饶意态不胜羞，愿倚郎肩永相著。", "dynasty": "唐代", "author": "韩偓", "instruct": "七言律诗"}
{"title": "放鱼（武昌作）", "content": "金钱赎得免刀痕，闻道禽鱼亦感恩。好去长江千万里，不须辛苦上龙门。", "dynasty": "唐代", "author": "窦巩", "instruct": "七言绝句"}
{"title": "台州四诗", "content": "两载终更过七旬，今朝方始是闲身。细看壁上题名记，六十年间只五人。", "dynasty": "宋代", "author": "尤袤", "instruct": "七言绝句"}
{"title": "南海马大夫远示著述，兼酬拙诗，辄著微诚再", "content": "汉家旄节付雄才，百越南溟统外台。身在绛纱传六艺，腰悬青绶亚三台。连天浪静长鲸息，映日帆多宝舶来。闻道楚氛犹未灭，终须旌旆扫云雷。", "dynasty": "唐代", "author": "刘禹锡", "instruct": "七言律诗"}
{"title": "上黄端明寿诗以竚期三入后一品见玄孙为韵", "content": "贱子甘藏拙，无心学草玄。自然多坎壈，不是乐盘旋。", "dynasty": "宋代", "author": "李吕", "instruct": "五言绝句"}
{"title": "销暑", "content": "何以销烦暑，端居一院中。眼前无长物，窗下有清风。热散由心静，凉生为室空。此时身自得，难更与人同。", "dynasty": "唐代", "author": "白居易", "instruct": "五言律诗"}
{"title": "秋蛩", "content": "晚风淅沥雁流初，促织微吟在壁隅。碎剪秋声无觅处，淡烟横草露如珠。", "dynasty": "清代", "author": "李学温", "instruct": "七言绝句"}
{"title": "络纬", "content": "夜色阑珊月上迟，半窗花影弄参差。镫前络纬声声急，似为愁人织鬓丝。", "dynasty": "清代", "author": "宋泽元", "instruct": "七言绝句"}
{"title": "雨", "content": "引电随龙密又轻，酒杯闲噀得嘉名。千山草木如云暗，陆地波澜接海平。洒竹几添春睡重，滴檐偏遣夜愁生。阴妖冷孽成何怪，敢蔽高天日月明。", "dynasty": "唐代", "author": "徐夤", "instruct": "七言律诗"}
{"title": "窗前作小土山蓺兰及玉簪最后得香百合并种之戏作", "content": "方兰移取遍中林，馀地何妨种玉簪。更乞两丛香百合，老翁七十尚童心。", "dynasty": "宋代", "author": "陆游", "instruct": "七言绝句"}
{"title": "篱阴", "content": "篱阴双蝶趁春晖，轻展新黄试舞衣。点草扑花如得意，因何相逐背人飞。", "dynasty": "宋代", "author": "汪莘", "instruct": "七言绝句"}
{"title": "春晚", "content": "午风庭院绿成衣，春色方浓又欲归。蝌蚪散边荷叶出，酴醾香裹柳绵飞。", "dynasty": "宋代", "author": "徐玑", "instruct": "七言绝句"}
{"title": "初夏", "content": "稻未分秧麦已秋，豚蹄不用祝瓯窭。老翁七十犹强健，没膝春泥夜叱牛。", "dynasty": "宋代", "author": "陆游", "instruct": "七言绝句"}
{"title": "观幻", "content": "有起皆因灭，无暌不暂同。从欢终作戚，转苦又成空。次第花生眼，须臾烛过风。更无寻觅处，鸟迹印空中。", "dynasty": "唐代", "author": "白居易", "instruct": "五言律诗"}
{"title": "渔艇", "content": "撇烈非为鱼，流行本处山。白鸥自得意，相农过前湾。", "dynasty": "宋代", "author": "李吕", "instruct": "五言绝句"}
{"title": "上竿诗", "content": "又被锣声送上竿，者番难似旧时难。劝君著脚须教稳，多少旁人冷眼看。", "dynasty": "宋代", "author": "曹豳", "instruct": "七言绝句"}
{"title": "橘", "content": "万里盘根植，千秋布叶繁。既荣潘子赋，方重陆生言。玉花含霜动，金衣逐吹翻。愿辞湘水曲，长茂上林园。", "dynasty": "唐代", "author": "李峤", "instruct": "五言律诗"}
{"title": "邓国太夫人挽歌", "content": "鸾死铅妆歇，人亡锦字空。悲端若能减，渭水亦应穷。", "dynasty": "唐代", "author": "宋之问", "instruct": "五言绝句"}
{"title": "和侯司空登楼望乡诗", "content": "怀土临霞观。思归想石门。瞻云望鸟道。对柳忆家园。寒田获里静。野日烧中昏。信美今何益。伤心自有源。", "dynasty": "南北朝", "author": "阴铿", "instruct": "五言律诗"}
{"title": "残莺", "content": "花阑莺亦懒，不语似含情。何言百啭舌，唯馀一两声。", "dynasty": "唐代", "author": "雍裕之", "instruct": "五言绝句"}
{"title": "幽州赋诗见意时佐刘幕（一作题太原落漠驿西堠）", "content": "征戍在桑干，年年蓟水寒。殷勤驿西路，北去向长安。", "dynasty": "唐代", "author": "李益", "instruct": "五言绝句"}
{"title": "新凉", "content": "初卷含风八尺漪，井桐已复不禁吹。蝉声未用催残日，最爱新凉满袖时。", "dynasty": "宋代", "author": "陆游", "instruct": "七言绝句"}
{"title": "故里", "content": "漏尽钟鸣有夜行，几人故里得归耕？摧伤自喜消前业，疾恙天教学养生。邻曲新传秧马式，房栊静听纬车声。芋魁菰首君无笑，老子看来是大烹。", "dynasty": "宋代", "author": "陆游", "instruct": "七言律诗"}
{"title": "嘉州作", "content": "俗遇腊辰持药献，吏逢衙日隔花参。耆宿因来问封部，竹篱西畔是云南。", "dynasty": "唐代", "author": "杨徽之", "instruct": "七言绝句"}
{"title": "失性", "content": "失性摧颓君子鹤，忘羞跳掷沐猴冠。须知六合枭鸾杂，供与閒人静处看。", "dynasty": "宋代", "author": "张耒", "instruct": "七言绝句"}
{"title": "田上", "content": "雨足高田白，披蓑半夜耕。人牛力俱尽，东方殊未明。", "dynasty": "唐代", "author": "崔道融", "instruct": "五言绝句"}
{"title": "和太常杜少卿东都修行里有嘉莲", "content": "春秋罢注直铜龙，旧宅嘉莲照水红。两处龟巢清露里，一时鱼跃翠茎东。同心表瑞荀池上，半面分妆乐镜中。应为临川多丽句，故持重艳向西风。", "dynasty": "唐代", "author": "温庭筠", "instruct": "七言律诗"}
{"title": "秋夜苦吟", "content": "吟尽三更未著题，竹风松雨花凄凄。此时若有人来听，始觉巴猿不解啼。", "dynasty": "唐代", "author": "杜荀鹤", "instruct": "七言绝句"}
{"title": "又和", "content": "蟹正肥时秋色老，鸦争噪处夕阳残。未须多进玻瓈椀，满树霜红正好看。", "dynasty": "宋代", "author": "洪咨夔", "instruct": "七言绝句"}
{"title": "已亥杂诗 159", "content": "乡国论文集古欢，幽人三五薜蘿看。从知阆苑桃花色，不及溪松耐岁寒。", "dynasty": "清代", "author": "龚自珍", "instruct": "七言绝句"}
{"title": "后梁宣明二帝碑堂下作", "content": "玉马朝周从此辞，园陵寂寞对丰碑。千行宰树荆州道，暮雨萧萧闻子规。", "dynasty": "唐代", "author": "刘禹锡", "instruct": "七言绝句"}
{"title": "秋郊作", "content": "清露澄境远，旭日照林初。一望秋山净，萧条形迹疏。登原忻时稼，采菊行故墟。方愿沮溺耦，淡泊守田庐。", "dynasty": "唐代", "author": "韦应物", "instruct": "五言律诗"}
{"title": "海上 四", "content": "空言少据定难猜，欲把明珠寄上才。闻道别来餐事减，晚妆犹待小鬟催。", "dynasty": "近代", "author": "苏曼殊", "instruct": "七言绝句"}
{"title": "渔具诗。鱼梁", "content": "能编似云薄，横绝清川口。缺处欲随波，波中先置笱。投身入笼槛，自古难飞走。尽日水滨吟，殷勤谢渔叟。", "dynasty": "唐代", "author": "陆龟蒙", "instruct": "五言律诗"}
{"title": "上元", "content": "金翠光中实焰繁，山楼高下鼓声喧。两军伎女轻如鹘，百尺竿头电线翻。", "dynasty": "宋代", "author": "晏殊", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "阻陪称寿席，想见醉芳樽。嘉庆宜图画，簪绅遍子孙。", "dynasty": "宋代", "author": "李吕", "instruct": "五言绝句"}
{"title": "张良", "content": "博浪挥椎处，惓惓报国仇。如何销印事，独不为韩谋。", "dynasty": "宋代", "author": "黎廷瑞", "instruct": "五言绝句"}
{"title": "梅花", "content": "花早春何力，香寒晓尽吹。月摇横水影，雪带入瓶枝。", "dynasty": "宋代", "author": "杨万里", "instruct": "五言绝句"}
{"title": "和章宪副艳诗", "content": "翠馆云楼花欲晴，新妆初就晓鸾惊。莫愁艇子知何处，露湿衣香到月明。", "dynasty": "明代", "author": "魏学礼", "instruct": "七言绝句"}
{"title": "赵侯保民惠政纪实诗 纪置栅关防五", "content": "县方忧北又忧南，无寨无城么障拦。近县路头都置栅，哨鞭直突也应难。", "dynasty": "宋代", "author": "邵君美", "instruct": "七言绝句"}
{"title": "三桥诗·右望佳", "content": "轻舟转孤屿，幽蒲漾平波。回看望佳处，归路逐鱼歌。", "dynasty": "宋代", "author": "欧阳修", "instruct": "五言绝句"}
{"title": "寄旧诗与薛涛，因成长句", "content": "诗篇调态人皆有，细腻风光我独知。月夜咏花怜暗澹，雨朝题柳为欹垂。长教碧玉藏深处，总向红笺写自随。老大不能收拾得，与君闲似好男儿。", "dynasty": "唐代", "author": "元稹", "instruct": "七言律诗"}
{"title": "秋思", "content": "故人陈迹生蛛网，古殿苔深叠绿缯。檐雨晚秋鸣槁叶，窗风深夜触孤灯。", "dynasty": "宋代", "author": "张耒", "instruct": "七言绝句"}
{"title": "避暑摩诃池上作", "content": "冰肌玉骨清无汗，水殿风来暗香暖。帘开明月独窥人，欹枕钗横云鬓乱。起来琼户寂无声，时见疏星渡河汉。屈指西风几时来，只恐流年暗中换。", "dynasty": "唐代", "author": "孟昶", "instruct": "七言律诗"}
{"title": "颂古", "content": "稽首两足尊，瞻仰不暂舍。眉间白毫光，照耀大千界。", "dynasty": "宋代", "author": "释道颜", "instruct": "五言绝句"}
{"title": "山花", "content": "六出花开赤玉盘，当中红湿耐春寒。长安若在五侯宅，谁肯将钱买牡丹。", "dynasty": "唐代", "author": "李涉", "instruct": "七言绝句"}
{"title": "西山", "content": "渡南渡北两山遥，隔岸行人手可招。日暮海门烟雨黑，一川舟檝趁归潮。", "dynasty": "宋代", "author": "刘子翚", "instruct": "七言绝句"}
{"title": "大言", "content": "四溟杯渌醑，五岳髻青螺。挥汗曾成雨，画地亦成河。", "dynasty": "唐代", "author": "雍裕之", "instruct": "五言绝句"}
{"title": "病气", "content": "自知气发每因情，情在何由气得平。若问病根深与浅，此身应与病齐生。", "dynasty": "唐代", "author": "白居易", "instruct": "七言绝句"}
{"title": "买山吟", "content": "买得幽山属汉阳，槿篱疏处种桄榔。唯有猕猴来往熟，弄人抛果满书堂。", "dynasty": "唐代", "author": "于鹄", "instruct": "七言绝句"}
{"title": "题画", "content": "花下抛书枕石眠，起来閒漱竹间泉。纸窗石鼎灰犹煖，残烬时飘一缕烟。", "dynasty": "元代", "author": "本诚", "instruct": "七言绝句"}
{"title": "霞", "content": "应是行云未拟归，变成春态媚晴晖。深如绮色斜分阁，碎似花光散满衣。天际欲销重惨淡，镜中闲照正依稀。晓来何处低临水，无限鸳鸯妒不飞。", "dynasty": "唐代", "author": "韩琮", "instruct": "七言律诗"}
{"title": "第一百九十三", "content": "蝮蛇暮偃蹇，猛虎凭其威。其宰意茫茫，六合人烟稀。", "dynasty": "宋代", "author": "文天祥", "instruct": "五言绝句"}
{"title": "新雪", "content": "细落粗和忽复繁，顿清朝市不闻喧。天迷皓色风何乱，地湿春泥土半翻。香暖会中怀岳寺，樵鸣村外想家园。闲吟只爱煎茶澹，斡破平光向近轩。", "dynasty": "唐代", "author": "薛能", "instruct": "七言律诗"}
{"title": "田舍", "content": "稚子呼牛女拾薪，莱妻自鱠小溪鳞。安知曝背庭中老，不是渊明辈行人。", "dynasty": "宋代", "author": "刘克庄", "instruct": "七言绝句"}
{"title": "闲居", "content": "深闭竹间扉，静扫松下地。独啸晚风前，何人知此意。看山尽日坐，枕帙移时睡。谁能从我游，使君心无事。", "dynasty": "唐代", "author": "白居易", "instruct": "五言律诗"}
{"title": "海翻", "content": "几经人事变，又见海涛翻。徒起如山浪，何曾洗至冤。", "dynasty": "唐代", "author": "高骈", "instruct": "五言绝句"}
{"title": "饮南禅梅下戏题", "content": "新春江上使星回，不为离人寄早梅。爱惜幽香意如此，一樽岂是等闲来。", "dynasty": "宋代", "author": "黄庭坚", "instruct": "七言绝句"}
{"title": "钓台", "content": "异代有巢许，方知严子情。旧交虽建国，高卧不求荣。溪鸟寒来浴，汀兰暖重生。何颜吟过此，辛苦得浮名。", "dynasty": "唐代", "author": "王贞白", "instruct": "五言律诗"}
{"title": "马", "content": "八极曾陪穆满游，白云往事使人愁。最怜汗血名成后，老踞残刍立仗头。", "dynasty": "清代", "author": "龚自珍", "instruct": "七言绝句"}
{"title": "闲行", "content": "五十年来思虑熟，忙人应未胜闲人。林园傲逸真成贵，衣食单疏不是贫。专掌图书无过地，遍寻山水自由身。傥年七十犹强健，尚得闲行十五春。", "dynasty": "唐代", "author": "白居易", "instruct": "七言律诗"}
{"title": "榜曲", "content": "荷花明灭水烟空，惆怅来时径不同。欲到前洲堪入处，鸳鸯飞出碧流中。", "dynasty": "唐代", "author": "朱庆馀", "instruct": "七言绝句"}
{"title": "合欢", "content": "一茎两三花，低垂泫朝露。开帘弄幽色，时有香风度。", "dynasty": "明代", "author": "于若瀛", "instruct": "五言绝句"}
{"title": "秋思", "content": "老子斋居罢击鲜，木盘竹箸每随缘。邻僧不用分香钵，莲芡犹堪过半年。", "dynasty": "宋代", "author": "陆游", "instruct": "七言绝句"}
{"title": "久客", "content": "憔悴闲坊底，萧条久客心。燕归知社过。叶密觉春深。灯火愁残史，麈埃叹素琴。余生犹有几？去日苦駸駸。", "dynasty": "宋代", "author": "陆游", "instruct": "五言律诗"}
{"title": "九日", "content": "金英繁乱拂栏香，明府辞官酒满缸。还有玉楼轻薄女，笑他寒燕一双双。", "dynasty": "唐代", "author": "杜牧", "instruct": "七言绝句"}
{"title": "酬贺四赠葛巾之作", "content": "野巾传惠好，兹贶重兼金。嘉此幽栖物，能齐隐吏心。早朝方暂挂，晚沐复来簪。坐觉嚣尘远，思君共入林。", "dynasty": "唐代", "author": "王维", "instruct": "五言律诗"}
{"title": "绝句", "content": "醉唤吴姬舞蹋筵，风阑花阵亦回旋。愁生细雨寒烟外，诗在青蘋白鸟边。", "dynasty": "元代", "author": "倪瓒", "instruct": "七言绝句"}
{"title": "九日", "content": "茅檐小屋对青山，只有渊明一味闲。手把黄花玩尊酒，宛然风味义熙间。", "dynasty": "宋代", "author": "苏泂", "instruct": "七言绝句"}
{"title": "忆九华", "content": "九华巉崒荫柴扉，长忆前时此息机。黄菊倚风村酒熟，绿蒲低雨钓鱼归。干戈已是三年别，尘土那堪万事违。回首佳期恨多少，夜阑霜露又沾衣。", "dynasty": "唐代", "author": "罗隐", "instruct": "七言律诗"}
{"title": "九日宴", "content": "秋叶风吹黄飒飒，晴云日照白鳞鳞。归来得问茱萸女，今日登高醉几人。", "dynasty": "唐代", "author": "张谔", "instruct": "七言绝句"}
{"title": "琵琶", "content": "朱丝闻岱谷，铄质本多端。半月分弦出，丛花拂面安。将军曾制曲，司马屡陪观。本是胡中乐，希君马上弹。", "dynasty": "唐代", "author": "李峤", "instruct": "五言律诗"}
{"title": "冬日", "content": "萧条古木衔斜日，戚沥晴寒滞早梅。愁处雪烟连野起，静时风竹过墙来。故人每忆心先见，新酒偷尝手自开。景状入诗兼入画，言情不尽恨无才。", "dynasty": "唐代", "author": "韩偓", "instruct": "七言律诗"}
{"title": "三月过行宫", "content": "渠水红繁拥御墙，风娇小叶学娥妆。垂帘几度青春老，堪锁千年白日长。", "dynasty": "唐代", "author": "李贺", "instruct": "七言绝句"}
{"title": "秋夜", "content": "夜久无眠秋气清，烛花频剪欲三更。铺床凉满梧桐月，月在梧桐缺处明。", "dynasty": "宋代", "author": "朱淑真", "instruct": "七言绝句"}
{"title": "故齐王赠承天皇帝挽歌", "content": "礼盛追崇日，人知友悌恩。旧居从代邸，新陇入文园。鸿宝仙书秘，龙旂帝服尊。苍苍松里月，万古此高原。", "dynasty": "唐代", "author": "皇甫冉", "instruct": "五言律诗"}
{"title": "柳", "content": "濯濯烟条拂地垂，城边楼畔结春思。请君细看风流意，未减灵和殿里时。", "dynasty": "唐代", "author": "张旭", "instruct": "七言绝句"}
{"title": "许州旌节到作", "content": "两地旌旗拥一身，半缘伤旧半荣新。州人若忆将军面，写取雕堂报国真。", "dynasty": "唐代", "author": "薛能", "instruct": "七言绝句"}
{"title": "金陵", "content": "六代江山在，繁华古帝都。乱来城不守，战后地多芜。寒日随潮落，归帆与鸟孤。兴亡多少事，回首一长吁。", "dynasty": "唐代", "author": "王贞白", "instruct": "五言律诗"}
{"title": "访蔡融因题", "content": "杖藜时复过荒郊，来到君家不忍抛。每见苦心修好事，未尝开口怨平交。一溪寒色渔收网，半树斜阳鸟傍巢。必若天工主人事，肯交吾子委衡茅。", "dynasty": "唐代", "author": "杜荀鹤", "instruct": "七言律诗"}
{"title": "盛山十二诗 桃坞", "content": "喷日舒红景，通蹊茂绿阴。终期王母摘，不羡武陵深。", "dynasty": "唐代", "author": "韦处厚", "instruct": "五言绝句"}
{"title": "药", "content": "有卉秘神仙，君臣有礼焉。忻当苦口喻，不畏入肠偏。扁鹊功成日，神农定品年。丹成如可待，鸡犬自闻天。", "dynasty": "唐代", "author": "宋之问", "instruct": "五言律诗"}
{"title": "宫词", "content": "离宫春晚雨霏霏，日晚君王带雨归。翠辇急行红袂湿，中途方忆瓦油衣。", "dynasty": "宋代", "author": "宋白", "instruct": "七言绝句"}
{"title": "迎春", "content": "半年留醉待花开，晓去迎春夜始回。风暖慢行寻曲水，天晴远望立高台。亦知无处将诗请，唯得终朝把酒催。今日柳条全弄色，游人相伴看春来。", "dynasty": "唐代", "author": "姚合", "instruct": "七言律诗"}
{"title": "山居", "content": "吴山古寺近溪边，高阁虚堂景象全。林下寂寥炉火尽，未眠犹听夜行船。", "dynasty": "宋代", "author": "释净端", "instruct": "七言绝句"}
{"title": "宫词", "content": "银漏疏风透玉屏，碧梧枝上雨三更。依稀似写华清恨，云冷香销梦不成。", "dynasty": "宋代", "author": "葛起耕", "instruct": "七言绝句"}
{"title": "子夜歌", "content": "高山种芙蓉，复经黄檗坞。果得一莲时，流离婴辛苦。", "dynasty": "南北朝", "author": "佚名", "instruct": "五言绝句"}
{"title": "妙应大师往钱塘欲予赠行", "content": "太真宫室上方新，归去先垂紫诏人。天目洞霄期过处，星冠应不冒风尘。", "dynasty": "宋代", "author": "张继先", "instruct": "七言绝句"}
{"title": "酒边", "content": "团扇香中嫋嫋风，断肠声里看羞红。不须过处催乾盏，听彻歌头盏自空。", "dynasty": "宋代", "author": "范成大", "instruct": "七言绝句"}
{"title": "杂赋", "content": "贵固不如贱，狂应未胜痴。闭门真已矣，命贺欲何之？碧缕生香袖，清漪涨砚池。是中有佳处，不觉昼阴移。", "dynasty": "宋代", "author": "陆游", "instruct": "五言律诗"}
{"title": "三笑图", "content": "坚白相非是，高虚目送雄。远公差解事，孔老各牢笼。", "dynasty": "宋代", "author": "刘克庄", "instruct": "五言绝句"}
{"title": "息虑", "content": "息虑狎群鸥，行藏合自由。春寒宜酒病，夜雨入乡愁。道向危时见，官因乱世休。外人相待浅，独说济川舟。", "dynasty": "唐代", "author": "韩偓", "instruct": "五言律诗"}
{"title": "客思", "content": "促织声尖尖似针，更深刺著旅人心。独言独语月明里，惊觉眠童与宿禽。", "dynasty": "唐代", "author": "贾岛", "instruct": "七言绝句"}
{"title": "奉和晋公侍中蒙除留守行及洛师感悦发中斐然成咏之作", "content": "鸾凤翱翔在寥廓，貂蝉萧洒出埃尘。致成尧舜升平代，收得夔龙强健身。抛掷功名还史册，分张欢乐与交亲。商山老皓虽休去，终是留侯门下人。", "dynasty": "唐代", "author": "白居易", "instruct": "七言律诗"}
{"title": "已亥杂诗 264", "content": "喜汝文无一笔平，坠侬五里雾中行。悲欢离合本如此，错怨蛾眉解用兵。", "dynasty": "清代", "author": "龚自珍", "instruct": "七言绝句"}
{"title": "观物吟", "content": "淳厚之人少秀慧，秀慧之人少审谛。安得淳厚又秀慧，与之共话人间事。", "dynasty": "宋代", "author": "邵雍", "instruct": "七言绝句"}
{"title": "奉酬绵州中丞以江山小图远垂赐及兼寄诗", "content": "巴江与雪山，井邑共回环。图写丹青内，分明烟霭间。移君名郡兴，助我小斋闲。日想登临处，高踪不可攀。", "dynasty": "唐代", "author": "李朋", "instruct": "五言律诗"}
{"title": "恭承宗伯陈秋涛师移惠双桐树子当春深畅生赋诗奉谢", "content": "惭愧劳薪入爨声，长安犹问破琴名。新栖又长双桐子，珍重南枝慰月明。", "dynasty": "明代", "author": "黎遂球", "instruct": "七言绝句"}
{"title": "独醉", "content": "一树芳菲也当春，漫随车马拥行尘。桃花解笑莺能语，自醉自眠那藉人。", "dynasty": "唐代", "author": "元稹", "instruct": "七言绝句"}
{"title": "客行", "content": "路岐长不尽，客恨杳难通。芦荻晚汀雨，柳花南浦风。乱钟嘶马急，残日半帆红。却羡渔樵侣，闲歌落照中。", "dynasty": "唐代", "author": "马戴", "instruct": "五言律诗"}
{"title": "虎川", "content": "啸壑有于菟，吹波作奇字。川上雪髯翁，文章政相似。", "dynasty": "宋代", "author": "曾几", "instruct": "五言绝句"}
{"title": "毛诗·甘棠", "content": "一时决讼憩棠阴，底事南人惜到今。德化及人仍及树，止缘当日本根深。", "dynasty": "宋代", "author": "陈普", "instruct": "七言绝句"}
{"title": "观灯", "content": "十万人家火烛光，门门开处见红妆。歌钟喧夜更漏暗，罗绮满街尘土香。星宿别从天畔出，莲花不向水中芳。宝钗骤马多遗落，依旧明朝在路傍。", "dynasty": "唐代", "author": "张萧远", "instruct": "七言律诗"}
{"title": "句", "content": "湖上收宿雨。故国思如此，若为天外心。东屯沧海阔，南让洞庭宽。翠粒照晴露。。银花垂院榜，翠羽撼绦铃。", "dynasty": "唐代", "author": "刘禹锡", "instruct": "五言律诗"}
{"title": "北行第九十三", "content": "平野入青徐，桑柘叶如雨。信美无与适，沉思情延伫。", "dynasty": "宋代", "author": "文天祥", "instruct": "五言绝句"}
{"title": "送兄", "content": "别路云初起，离亭叶正稀。所嗟人异雁，不作一行归。", "dynasty": "唐代", "author": "佚名", "instruct": "五言绝句"}
{"title": "春游", "content": "不知春向雨中回，只到春光未苦来。老子今晨偶然出，李花全落杏花开。", "dynasty": "宋代", "author": "杨万里", "instruct": "七言绝句"}
{"title": "吴宫", "content": "龙槛沉沉水殿清，禁门深掩断人声。吴王宴罢满宫醉，日暮水漂花出城。", "dynasty": "唐代", "author": "李商隐", "instruct": "七言绝句"}
{"title": "即事", "content": "花露研朱朝点易，药炉分火昼焚香。道人不管世间事，自觉閒中日月长。", "dynasty": "宋代", "author": "黄庚", "instruct": "七言绝句"}
{"title": "吟诗", "content": "一日吟成九首诗，旁人都爱少瑕疵。直须作到无人爱，始是我诗长进时。", "dynasty": "宋代", "author": "张镃", "instruct": "七言绝句"}
{"title": "春兴", "content": "柳暖莺多语，花明草尽长。风流在诗句，牵率绕池塘。叫切禽名宇，飞忙蝶姓庄。时来真可惜，自勉掇兰芳。", "dynasty": "唐代", "author": "齐己", "instruct": "五言律诗"}
{"title": "九日雨", "content": "终日霖霪不肯晴，晚来片片雪花零。竹炉炽火驱寒气，缸面分醅入夜瓶。", "dynasty": "元代", "author": "陶宗仪", "instruct": "七言绝句"}
{"title": "旧居", "content": "芳草又芳草，故人杨子家。青云容易散，白日等闲斜。皓质留残雪，香魂逐断霞。不知何处笛，一夜叫梅花。", "dynasty": "唐代", "author": "韦庄", "instruct": "五言律诗"}
{"title": "踏青", "content": "雨换溪溪玉，花呈岭岭春。秧田暄处早，茅屋补痕新。", "dynasty": "宋代", "author": "杨万里", "instruct": "五言绝句"}
{"title": "赐也", "content": "赐也能言未识真，误将心许汉阴人。桔槔俯仰妨何事，抱瓮区区老此身。", "dynasty": "宋代", "author": "王安石", "instruct": "七言绝句"}
{"title": "即事", "content": "春阴漠漠护轻寒，春昼无聊午梦閒。幽鸟不知人意改，衔花飞傍小阑干。", "dynasty": "宋代", "author": "吴潜", "instruct": "七言绝句"}
{"title": "少年行", "content": "千点斓斒玉勒骢，青丝结尾绣缠騣.鸣鞭晓出章台路，叶叶春衣杨柳风。", "dynasty": "唐代", "author": "韩翃", "instruct": "七言绝句"}
{"title": "柳絮", "content": "飘飏南陌起东邻，漠漠濛濛暗度春。花巷暖随轻舞蝶，玉楼晴拂艳妆人。萦回谢女题诗笔，点缀陶公漉酒巾。何处好风偏似雪，隋河堤上古江津。", "dynasty": "唐代", "author": "刘禹锡", "instruct": "七言律诗"}
{"title": "重答", "content": "莫怪东墙掷果频，沈郎眉宇正青春。自言多病腰围减，依旧琼林照映人。", "dynasty": "宋代", "author": "黄庭坚", "instruct": "七言绝句"}
{"title": "春雨", "content": "霏霏漠漠暗和春，幂翠凝红色更新。寒入腻裘浓晓睡，细随油壁静香尘。连云似织休迷雁，带柳如啼好赠人。别有空阶寂寥事，绿苔狼藉落花频。", "dynasty": "唐代", "author": "吴融", "instruct": "七言律诗"}
{"title": "赠歌人", "content": "仙歌静转玉箫催，疑是流莺禁苑来。他日相思梦巫峡，莫教云雨晦阳台。", "dynasty": "唐代", "author": "武元衡", "instruct": "七言绝句"}
{"title": "立春谢司法有诗次韵", "content": "一夜挼云作雪飞，池塘已自绿生肥。恁君检校阑干北，柳上新青归未归。", "dynasty": "宋代", "author": "方岳", "instruct": "七言绝句"}
{"title": "城南", "content": "昨夜轻阴结夕霏，城南十里有香泥。初闻山鸟惊新哢，遥见林花识旧蹊。荡桨远从芳草渡，垫巾还傍绿杨堤。罗敷正苦桑蚕事，惆怅南来五马蹄。", "dynasty": "唐代", "author": "胡宿", "instruct": "七言律诗"}
{"title": "峡隘", "content": "闻说江陵府，云沙静眇然。白鱼如切玉，朱橘不论钱。水有远湖树，人今何处船。青山各在眼，却望峡中天。", "dynasty": "唐代", "author": "杜甫", "instruct": "五言律诗"}
{"title": "绿珠", "content": "金谷楼前玉质摧，鸟啼月落有余哀。美人一点分明意，不是珍珠买得来。", "dynasty": "清代", "author": "陆应宿", "instruct": "七言绝句"}
{"title": "舟行和铁梅", "content": "金戈铁马共秋声，酾酒镫前剑欲鸣。人自寂寥滩黯淡，疏星残月远山明。", "dynasty": "清代", "author": "曹衔达", "instruct": "七言绝句"}
{"title": "次韵康庆之题予桐江诗卷", "content": "每愧诗无古风调，背山楼阁晒花褌。稍知海若吞河泊，敢眩蹄涔一勺浑。", "dynasty": "宋代", "author": "方回", "instruct": "七言绝句"}
{"title": "渡江", "content": "秋江共僧渡，乡泪滴船回。一夜吴船梦，家书立马开。", "dynasty": "唐代", "author": "司空图", "instruct": "五言绝句"}
{"title": "马上作", "content": "白发凭鞍一老翁，出门漏鼓尚冬冬。凄凉旅思传呼里，零落新诗假寐中。正苦文移来陆续，何由笠钓入空蒙？浮生正自少如意，付与秋风吹断蓬。", "dynasty": "宋代", "author": "陆游", "instruct": "七言律诗"}
{"title": "第五回回前诗", "content": "春因葳蕤拥绣衾，恍随仙子别红尘。问谁幻入杂胥境，千古风流造孽人。", "dynasty": "清代", "author": "曹雪芹", "instruct": "七言绝句"}
{"title": "默坐", "content": "灯引飞蛾拂焰迷，露淋栖鹤压枝低。冥心坐满蒲团稳，梦到天台过剡溪。", "dynasty": "唐代", "author": "齐己", "instruct": "七言绝句"}
{"title": "江楼作", "content": "凭槛见天涯，非秋亦可悲。晚天帆去疾，春雪燕来迟。山水分乡县，干戈足别离。南人废耕织，早晚罢王师。", "dynasty": "唐代", "author": "张乔", "instruct": "五言律诗"}
{"title": "竹", "content": "篱外清阴接药栏，晓风交戛碧琅玕.子猷没后知音少，粉节霜筠漫岁寒。", "dynasty": "唐代", "author": "贾岛", "instruct": "七言绝句"}
{"title": "和之美河洲四诗", "content": "寂寂河洲夜，芦花绕墟舍。孤客久未眠，窗灯落寒灺。", "dynasty": "宋代", "author": "司马光", "instruct": "五言绝句"}
{"title": "湘中", "content": "猿愁鱼踊水翻波，自古流传是汨罗。蘋藻满盘无处奠，空闻渔父扣舷歌。", "dynasty": "唐代", "author": "韩愈", "instruct": "七言绝句"}
{"title": "郫县春日吟", "content": "雨脚垂垂未肯休，舍东流满舍西流。八分春种胚胎了，新水才来便彻头。", "dynasty": "宋代", "author": "吴泳", "instruct": "七言绝句"}
{"title": "送刘散员同赋陈思王诗，得好鸟鸣高枝", "content": "春林已自好，时鸟复和鸣。枝交难奋翼，谷静易流声。间关才得性，矰缴遽相惊。安知背飞远，拂雾独晨征。", "dynasty": "唐代", "author": "刘斌", "instruct": "五言律诗"}
{"title": "京口", "content": "江干古渡伤离情，断山零落春潮平。东风料峭客帆远，落叶夕阳天际明。战舸昔浮千骑去，钓舟今载一翁轻。可怜宋帝筹帷处，苍翠无烟草自生。", "dynasty": "唐代", "author": "陆龟蒙", "instruct": "七言律诗"}
{"title": "樗", "content": "自昔为神树，空闻蜩鵙鸣。社公烦见辍，为尔致羊羹。", "dynasty": "宋代", "author": "苏轼", "instruct": "五言绝句"}
{"title": "酴醾", "content": "汉宫娇额半涂黄，入骨浓薰贾女香。日色渐迟风力细，倚栏偷舞白霓裳。", "dynasty": "宋代", "author": "黄庭坚", "instruct": "七言绝句"}
{"title": "四叠", "content": "海山大士素中单，鹦鹉前驱不怕寒。只在屋东人不识，善财错去礼旃檀。", "dynasty": "宋代", "author": "刘克庄", "instruct": "七言绝句"}
{"title": "清明日送邓芮还乡（一作戴叔伦诗）", "content": "钟鼓喧离室，车徒促夜装。晓榆新变火，轻柳暗飞霜。转镜看华发，传杯话故乡。每嫌儿女泪，今日自沾裳。", "dynasty": "唐代", "author": "方干", "instruct": "五言律诗"}
{"title": "扬州雨中张十七宅观妓（一作刘长卿诗）", "content": "夜色带寒烟，灯花拂更然。残妆添石黛，艳舞落金钿。掩笑须欹扇，迎歌乍动弦。不知巫峡雨，何事海西边。", "dynasty": "唐代", "author": "张谓", "instruct": "五言律诗"}
{"title": "试笔", "content": "红丝玉斗紫毫鋩，岁晚相从味更长。不似乐天归老日，柳枝骆马雨堪伤。", "dynasty": "宋代", "author": "陆游", "instruct": "七言绝句"}
{"title": "记梦", "content": "晓入瑶台露气清，座中唯有许飞琼。尘心未尽俗缘在，十里下山空月明。", "dynasty": "唐代", "author": "许浑", "instruct": "七言绝句"}
{"title": "自述", "content": "箧贮灵砂日日看，欲成仙法脱身难。不知谁向交州去，为谢罗浮葛长官。", "dynasty": "唐代", "author": "施肩吾", "instruct": "七言绝句"}
{"title": "封书", "content": "每书题作上都字，怅望关东无限情。寂寞此心新雨后，槐花高树晚蝉声。", "dynasty": "唐代", "author": "元稹", "instruct": "七言绝句"}
{"title": "三代门。再吟", "content": "东邻不事事西邻，御物卑和物自亲。天下言知天下者，兆人无主属贤人。", "dynasty": "唐代", "author": "周昙", "instruct": "七言绝句"}
{"title": "赋得空闺怨诗", "content": "荡妻怨独守。卢姬伤独居。瑟上调弦落。机中织素余。自羞泪无燥。翻觉梦成虚。复嗟长信阁。寂寂往来疎。", "dynasty": "隋代", "author": "江总", "instruct": "五言律诗"}
{"title": "宫莺", "content": "领得春光在帝家，早从深谷出烟霞。闲栖仙禁日边柳，饥啄御园天上花。睍睆只宜陪阁凤，间关多是问宫娃。可怜鹦鹉矜言语，长闭雕笼岁月赊。", "dynasty": "唐代", "author": "徐夤", "instruct": "七言律诗"}
{"title": "与梦得偶同到敦诗宅，感而题壁", "content": "山东才副苍生愿，川上俄惊逝水波。履道凄凉新第宅，宣城零落旧笙歌。园荒唯有薪堪采，门冷兼无雀可罗。今日相逢偶同到，伤心不是故经过。", "dynasty": "唐代", "author": "白居易", "instruct": "七言律诗"}
{"title": "对梅", "content": "一点春风天正冬，不妨花下倒金钟。扳条拣蕊轻轻折，只嗅清香醉杀侬。", "dynasty": "宋代", "author": "张道洽", "instruct": "七言绝句"}
{"title": "人定", "content": "人定月胧明，香消枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。", "dynasty": "唐代", "author": "白居易", "instruct": "五言律诗"}
{"title": "风蝉", "content": "风蝉旦夕鸣，伴夜送秋声。故里客归尽，水边身独行。噪轩高树合，惊枕暮山横。听处无人见，尘埃满甑生。", "dynasty": "唐代", "author": "赵嘏", "instruct": "五言律诗"}
{"title": "赠孙百篇", "content": "御题百首思纵横，半日功夫举世名。羽翼便从吟处出，珠玑续向笔头生。莫嫌黄绶官资小，必料青云道路平。才子风流复年少，无愁高卧不公卿。", "dynasty": "唐代", "author": "方干", "instruct": "七言律诗"}
{"title": "代梦得吟", "content": "后来变化三分贵，同辈凋零太半无。世上争先从尽汝，人间斗在不如吾。竿头已到应难久，局势虽迟未必输。不见山苗与林叶，迎春先绿亦先枯。", "dynasty": "唐代", "author": "白居易", "instruct": "七言律诗"}
{"title": "横吹曲辞。折杨柳", "content": "玉窗朝日映，罗帐春风吹。拭泪攀杨柳，长条宛地垂。白花飞历乱，黄鸟思参差。妾自肝肠断，旁人那得知。", "dynasty": "唐代", "author": "沈佺期", "instruct": "五言律诗"}
{"title": "钱幼卿朝霞馆诗", "content": "远树无烟时，前山未云起。散发临东窗，衣裳半身紫。", "dynasty": "明代", "author": "通凡", "instruct": "五言绝句"}
{"title": "子夜四时歌 其一 春歌", "content": "吹漏不可停，断弦当更续。俱作双思引，共奏同心曲。", "dynasty": "南北朝", "author": "王金珠", "instruct": "五言绝句"}
{"title": "相和歌辞。子夜春歌", "content": "春气满林香，春游不可忘。落花吹欲尽，垂柳折还长。桑女淮南曲，金鞍塞北装。行行小垂手，日暮渭川阳。", "dynasty": "唐代", "author": "王翰", "instruct": "五言律诗"}
{"title": "秋池", "content": "洗浪清风透水霜，水边闲坐一绳床。眼尘心垢见皆尽，不是秋池是道场。", "dynasty": "唐代", "author": "白居易", "instruct": "七言绝句"}
{"title": "采莲", "content": "藕花深处好徘徊，不奈华筵苦见催。记取南泾茭叶露，月明风熟更重来。", "dynasty": "宋代", "author": "范成大", "instruct": "七言绝句"}
{"title": "山中兴作", "content": "高高丹桂枝，袅袅女萝衣。密叶浮云过，幽阴暮鸟归。月和风翠动，花落瀑泉飞。欲剪兰为佩，中林露未晞。", "dynasty": "唐代", "author": "马戴", "instruct": "五言律诗"}
{"title": "栽竹", "content": "本因遮日种，却似为溪移。历历羽林影，疏疏烟露姿。萧骚寒雨夜，敲劼晚风时。故国何年到，尘冠挂一枝。", "dynasty": "唐代", "author": "杜牧", "instruct": "五言律诗"}
{"title": "白马", "content": "白马紫连钱，嘶鸣丹阙前。闻珂自蹀躞，不要下金鞭。", "dynasty": "唐代", "author": "贾至", "instruct": "五言绝句"}
{"title": "蛮中", "content": "铜柱南边毒草春，行人几日到金麟。玉镮穿耳谁家女，自抱琵琶迎海神。", "dynasty": "唐代", "author": "张籍", "instruct": "七言绝句"}
{"title": "盘陀", "content": "盘陀石上看松眠，薜荔凌霄结紫烟。何处鹤声惊梦醒，一双飞起茯苓仙。", "dynasty": "宋代", "author": "陈允平", "instruct": "七言绝句"}
{"title": "看镜", "content": "凋尽朱颜白尽头，神仙富贵两悠悠。胡尘遮断阳关路，空听琵琶奏石州。", "dynasty": "宋代", "author": "陆游", "instruct": "七言绝句"}
{"title": "秋闺怨诗", "content": "独眠虽已惯。秋来只自愁。火笼恒暖脚。行障镇床头。眉含黛俱敛。啼将粉共流。谁能无别恨。唯守一空楼。", "dynasty": "南北朝", "author": "阴铿", "instruct": "五言律诗"}
{"title": "桥西", "content": "昔饮桥西岁月多，梨花深处待郎过。垂鞭欲访湔裙约，奈此萧萧鬓雪何。", "dynasty": "宋代", "author": "刘克庄", "instruct": "七言绝句"}
{"title": "出城", "content": "惯作野人多野兴，欲为时用少时材。出城偶与沙尘背，转觉溪山入眼来。", "dynasty": "宋代", "author": "王安石", "instruct": "七言绝句"}
{"title": "观田中鸲鹆啄粟，因悟象耕鸟耘之说，戏题二", "content": "粟黄荞白未全秋，谁报乌衣早作偷。只在林梢筑仓廪，便知去处若为搜。", "dynasty": "宋代", "author": "杨万里", "instruct": "七言绝句"}
{"title": "王东卿惠墨戏副之以诗因次韵谢之", "content": "戏拈秃笔聊复尔，一翦吴淞半江水。归心已逐水东流，梦到家山四千里。", "dynasty": "宋代", "author": "蔡戡", "instruct": "七言绝句"}
{"title": "西陵", "content": "指点山陵问宋朝，荒云漠漠菼萧萧。行人但说钱王事，强弩三千射海潮。", "dynasty": "明代", "author": "钱希言", "instruct": "七言绝句"}
{"title": "喜雨诗", "content": "朱明振炎气。溽暑扇温飙。羡彼明月辉。离毕经中宵。思此相郊云。既雨盈崇朝。上天愍憔悴。商羊自吟谣。", "dynasty": "南北朝", "author": "谢惠连", "instruct": "五言律诗"}
{"title": "诗", "content": "遐举游名山。松乔共相追。层崖成崇馆。岩阿结重闱。", "dynasty": "魏晋", "author": "卢谌", "instruct": "五言绝句"}
{"title": "已亥杂诗 145", "content": "径山一疏吼寰中，野烧苍凉悼达公。何处复求龙象力，金光明照浙西东。", "dynasty": "清代", "author": "龚自珍", "instruct": "七言绝句"}
{"title": "孟尝", "content": "冠苔盈门意气豪，海鱼兼两未充疱。归来散尽三千客，方寤时人市道交。", "dynasty": "宋代", "author": "司马光", "instruct": "七言绝句"}
{"title": "嘲蝶", "content": "柳外飞飞峡蝶儿，惠风心性彩云姿。终朝守定墙头舞，不得邻家一句诗。", "dynasty": "宋代", "author": "张镃", "instruct": "七言绝句"}
{"title": "天申节诗", "content": "明庆晓班催百辟，钧容仙部下层霄。如今独立薰风里，却听群仙奏九韶。", "dynasty": "宋代", "author": "朱翌", "instruct": "七言绝句"}
{"title": "海", "content": "习坎疏丹壑，朝宗合紫微。三山巨鳌涌，万里大鹏飞。楼写春云色，珠含明月辉。会因添雾露，方逐众川归。", "dynasty": "唐代", "author": "李峤", "instruct": "五言律诗"}
{"title": "伤故人歌妓", "content": "愁脸无红衣满尘，万家门户不容身。曾将一笑君前去，误杀几多回顾人。", "dynasty": "唐代", "author": "长孙佐辅", "instruct": "七言绝句"}
{"title": "咏夜", "content": "明从何处去，暗从何处来。但觉年年老，半是此中催。", "dynasty": "唐代", "author": "韦应物", "instruct": "五言绝句"}
{"title": "送李廓侍御赴西川行营", "content": "不道弓箭字，罢官唯醉眠。何人荐筹策，走马逐旌旃。阵变孤虚外，功成语笑前。从今巂州路，无复有烽烟。", "dynasty": "唐代", "author": "姚合", "instruct": "五言律诗"}
{"title": "西归", "content": "不系与舟闲，悠悠吴楚间。羞将新白发，却到旧青山。一叶忽离树，几人同入关。长安家尚在，秋至又西还。", "dynasty": "唐代", "author": "于武陵", "instruct": "五言律诗"}
{"title": "三句外", "content": "当人如举唱，三句岂能该。有问如何事，南岳与天台。", "dynasty": "宋代", "author": "道禅师", "instruct": "五言绝句"}
{"title": "生世", "content": "乾坤成毁由来事，生世真同黍一炊。嗟我已过三万日，余年有几自应知。", "dynasty": "宋代", "author": "陆游", "instruct": "七言绝句"}
{"title": "戎州", "content": "锦荔戎州第一奇，大如鸡子压枝垂。金刀剪下三千颗，对客从容把酒卮。", "dynasty": "宋代", "author": "汪元量", "instruct": "七言绝句"}
{"title": "陆贾", "content": "溺冠骑项不知儒，马上功成习未除。新语见称应有意，当时人未说诗书。", "dynasty": "宋代", "author": "徐钧", "instruct": "七言绝句"}
{"title": "游太平山诗", "content": "石险天貌分，林交日容缺。阴涧落春荣，寒岩留夏雪。", "dynasty": "南北朝", "author": "孔稚圭", "instruct": "五言绝句"}
{"title": "杂兴", "content": "铿尔舍瑟作，嚗然放杖笑。浩浩太古音，与俗不同调。", "dynasty": "宋代", "author": "陆游", "instruct": "五言绝句"}
{"title": "春怨", "content": "扫地待花落，惜花轻眷尘。游人空眷恋，踏去却寻春。", "dynasty": "宋代", "author": "王令", "instruct": "五言绝句"}
{"title": "有酒失于虔州陆郎中肱，以诗谢之", "content": "醉时颠蹶醒时羞，麹糵推人不自由。叵耐一双穷相眼，不堪花卉在前头。", "dynasty": "唐代", "author": "崔橹", "instruct": "七言绝句"}
{"title": "又答江革诗", "content": "棘端虽非譬，至妙安可量。要知同罔象，然始见毫芒。", "dynasty": "南北朝", "author": "何逊", "instruct": "五言绝句"}
{"title": "入村", "content": "十日春霖一日晴，打包作意办山行。月明夜半雨声急，不道老天无十成。", "dynasty": "宋代", "author": "方岳", "instruct": "七言绝句"}
{"title": "别韦五", "content": "徒然酌杯酒，不觉散人愁。相识仍远别，欲归翻旅游。夏云满郊甸，明月照河洲。莫恨征途远，东看漳水流。", "dynasty": "唐代", "author": "高适", "instruct": "五言律诗"}
{"title": "南浦", "content": "章水平铺碧玉流，稀疏红翠可怜秋。劝君莫下销魂浦，三板轻船不载愁。", "dynasty": "清代", "author": "吴慈鹤", "instruct": "七言绝句"}
{"title": "暮归", "content": "不觉百年半，何曾一日闲。朝随烛影出，暮趁鼓声还。瓮里非无酒，墙头亦有山。归来长困卧，早晚得开颜。", "dynasty": "唐代", "author": "白居易", "instruct": "五言律诗"}
{"title": "剑", "content": "并州昔用千金贾，流落人间岁月多。背有龙文空自宝，世无麟血倩谁磨。", "dynasty": "宋代", "author": "潘牥", "instruct": "七言绝句"}
{"title": "登城怨诗", "content": "楚妃歌修竹。汉女奏幽养兰。独以闺中笑。岂知城上寒。", "dynasty": "南北朝", "author": "范云", "instruct": "五言绝句"}
{"title": "杂兴", "content": "灰中火如萤，燎原从此始。元气一点存，危疾亦不死。", "dynasty": "宋代", "author": "陆游", "instruct": "五言绝句"}
{"title": "村居", "content": "二月三月雨晴初，舍南舍北唯平芜。前欢入望盈千恨，胜景牵心非一途。日照神堂闻啄木，风含社树叫提壶。行看旦夕梨霜发，犹有山寒伤酒垆。", "dynasty": "唐代", "author": "韩偓", "instruct": "七言律诗"}
{"title": "寻僧", "content": "吟背春城出草迟，天晴紫阁赴僧期。山边树下行人少，一派新泉日午时。", "dynasty": "唐代", "author": "朱庆馀", "instruct": "七言绝句"}
{"title": "鸿", "content": "行如兄弟影连空，春去秋来燕不同。紫塞别当秋露白，碧山飞入暮霞红。宣王德美周诗内，苏武书传汉苑中。况解衔芦避弓箭，一声归唳楚天风。", "dynasty": "唐代", "author": "徐夤", "instruct": "七言律诗"}
{"title": "灯下读书戏作", "content": "吾生如蠹鱼，亦复类熠燿，一生守断简，微火寒自照。区区心所乐，那顾世间笑；闭门谢俗子，与汝不同调。", "dynasty": "宋代", "author": "陆游", "instruct": "五言律诗"}
{"title": "砻山", "content": "斜阳客如画，路围丛薄间。惊禽忽冲起，似石投前山。", "dynasty": "宋代", "author": "邓剡", "instruct": "五言绝句"}
{"title": "诗催", "content": "练裙染翰初不惜，布袋写真殊未来。并作山房一奇事，临岐更著小诗催。", "dynasty": "宋代", "author": "曾几", "instruct": "七言绝句"}
{"title": "许练师携手求题", "content": "养就金童姹女精，松风萝月寄閒情。广寒桂树商飙起，咫尺浮黎白玉京。", "dynasty": "宋代", "author": "刘辰翁", "instruct": "七言绝句"}
{"title": "柳", "content": "漠漠金条引线微，年年先翠报春归。解笼飞霭延芳景，不逐乱花飘夕晖。啼鸟噪蝉堪怅望，舞烟摇水自因依。五株名显陶家后，见说辞荣种者稀。", "dynasty": "唐代", "author": "徐夤", "instruct": "七言律诗"}
{"title": "范忠韩喜得刘先生诗", "content": "玉尺沈埋久，得之铭篆深。指磨露正色，扣击吐哀音。", "dynasty": "唐代", "author": "刘叉", "instruct": "五言绝句"}
{"title": "闻宁太一噩耗痛极有作", "content": "独夫何丧苍生愿，豪杰成灰石骨哀！血溅武昌他日事，鬼雄呵护复仇来。", "dynasty": "近代", "author": "柳亚子", "instruct": "七言绝句"}
{"title": "赠项斯（一作王建诗，题云赠贾岛）", "content": "端坐吟诗忘忍饥，万人中觅似君稀。门连野水风长到，驴放秋原夜不归。日暖剩收新落叶，天寒更著旧生衣。曲江亭上频频见，为爱鸬鹚雨里飞。", "dynasty": "唐代", "author": "张籍", "instruct": "七言律诗"}
{"title": "渔者", "content": "江柳弄风颦翠黛，山光着雨湿臙脂。却收短棹拈长笛，一叶舟中仰面吹。", "dynasty": "唐代", "author": "郭震", "instruct": "七言绝句"}
{"title": "子夜四时歌 冬", "content": "风凄薄愁云，雨冷成飞雪。莫作苦寒吟，行行桃李月。", "dynasty": "宋代", "author": "孔平仲", "instruct": "五言绝句"}
{"title": "开莺", "content": "东风扶日上共枝，恰恰幽禽弄暖时。百啭忽惊春梦破，间关石上话相思。", "dynasty": "宋代", "author": "刘过", "instruct": "七言绝句"}
{"title": "述志", "content": "椎牛酾酒千人帐，破浪凌风万斛船。常恨书生无此快，一生低首短檠前。", "dynasty": "宋代", "author": "陆游", "instruct": "七言绝句"}
{"title": "无题", "content": "出茧修眉淡薄妆，丁东环佩立西厢。人间浪作新秋感，银阙琼楼夜夜凉。", "dynasty": "宋代", "author": "陆游", "instruct": "七言绝句"}
{"title": "有怀", "content": "故人零落各山河，触景其如感慨何？剑槊风生秋气重，琴床月堕夜凉多。倾杯且得孤怀壮，缆镜那愁两鬓皤。扰扰黄尘车马客，不知留意在南柯。", "dynasty": "元代", "author": "王冕", "instruct": "七言律诗"}
{"title": "七夕", "content": "露盘花水望三星，髣髴虚无为降灵。斜汉没时人不寐，几条蛛网下风庭。", "dynasty": "唐代", "author": "窦常", "instruct": "七言绝句"}
{"title": "寒", "content": "江瘴节候暖，腊初梅已残。夜来北风至，喜见今日寒。扣冰浅塘水，拥雪深竹阑。复此满尊醁，但嗟谁与欢。", "dynasty": "唐代", "author": "元稹", "instruct": "五言律诗"}
{"title": "蟋蟀", "content": "山郭江村雨后凉，西风吹冷豆花香。疏篱草径行人少，蟋蟀吟时正夕阳。", "dynasty": "清代", "author": "李四维", "instruct": "七言绝句"}
{"title": "荷花", "content": "都无色可并，不奈此香何。瑶席乘凉设，金羁落晚过。回衾灯照绮，渡袜水沾罗。预想前秋别，离居梦棹歌。", "dynasty": "唐代", "author": "李商隐", "instruct": "五言律诗"}
{"title": "绝句", "content": "江边踏青罢，回首见旌旗。风起春城暮，高楼鼓角悲。", "dynasty": "唐代", "author": "杜甫", "instruct": "五言绝句"}
{"title": "离黄龙有作", "content": "大袖长拖出祖关，蛟龙战罢海涛闲。寄言白首参玄者，休把虚空侧点斑。", "dynasty": "宋代", "author": "释惟尚", "instruct": "七言绝句"}
{"title": "定僧", "content": "落魄闲行不著家，遍寻春寺赏年华。野僧偶向花前定，满树狂风满树花。", "dynasty": "唐代", "author": "元稹", "instruct": "七言绝句"}
{"title": "北湖", "content": "北湖境自舒，水迥山更碧。雪衣故飞来，照影共清白。", "dynasty": "宋代", "author": "胡铨", "instruct": "五言绝句"}
{"title": "曲江", "content": "曲沼深塘跃锦鳞，槐烟径里碧波新。此中境既无佳境，他处春应不是春。金榜真仙开乐席，银鞍公子醉花尘。明年二月重来看，好共东风作主人。", "dynasty": "唐代", "author": "秦韬玉", "instruct": "七言律诗"}
{"title": "贾生", "content": "文帝为君固有馀，岂容流涕复长吁。单于可击非无策，表饵陈来术已疏。", "dynasty": "宋代", "author": "朱淑真", "instruct": "七言绝句"}
{"title": "留客", "content": "酒烟漠漠自生春，舞袖飘摇拍拍新。须信客归丝生散，清风白月解愁人。", "dynasty": "宋代", "author": "司马光", "instruct": "七言绝句"}
{"title": "寻梅", "content": "摇落园林一再霜，梅梢叶剩两三黄。蕾红包裹春犹密，隔垅枇杷得擅香。", "dynasty": "宋代", "author": "洪咨夔", "instruct": "七言绝句"}
{"title": "山中", "content": "散拙亦自遂，粗将猿鸟同。飞泉高泻月，独树迥含风。果落盘盂上，云生箧笥中。未甘明圣日，终作钓渔翁。", "dynasty": "唐代", "author": "方干", "instruct": "五言律诗"}
{"title": "得生诗寄怨", "content": "人间自是语便便，不是春风不肯怜。为寄一声何满子，相思今日尽君前。", "dynasty": "明代", "author": "呼文如", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "几树繁红映碧湾，苎萝山下见芳颜。分明消得黄金屋，却堕荒蹊野径间。", "dynasty": "宋代", "author": "刘克庄", "instruct": "七言绝句"}
{"title": "和孔密州五绝 和流杯石上草书小诗", "content": "蜂腰鹤膝嘲希逸，春蚓秋蛇病子云。醉里自书醒自笑，如今二绝更逢君。", "dynasty": "宋代", "author": "苏轼", "instruct": "七言绝句"}
{"title": "即事", "content": "医书攻百病，惟有老难医。雾眼朱成碧，霜颠涅不缁。", "dynasty": "宋代", "author": "刘克庄", "instruct": "五言绝句"}
{"title": "咏史", "content": "董承种辑蚤为迂，耿纪金祎计愈疏。精卫有心安问海，螳螂方怒岂知车。", "dynasty": "宋代", "author": "陈普", "instruct": "七言绝句"}
{"title": "渔父", "content": "岁俭何曾敢吃浆，早于世路似忘羊。桃花饭有秦人味，不染膏粱脂腻香。", "dynasty": "宋代", "author": "李龏", "instruct": "七言绝句"}
{"title": "田家", "content": "黯黯日将夕，牛羊村外来。岩阿青气发，篱落杏花开。草木应初感，鶬鹒亦已催。晚间春作好，行乐不须猜。", "dynasty": "唐代", "author": "欧阳衮", "instruct": "五言律诗"}
{"title": "居延海树闻莺同作", "content": "边池无芳树。莺声忽听新。间关如有意。愁绝若怀人。明妃失汉宠。蔡女没胡尘。坐闻应落泪。况忆故园春。", "dynasty": "唐代", "author": "陈子昂", "instruct": "五言律诗"}
{"title": "又和晦翁棹歌", "content": "家在清溪第几峰，谁搴薜荔采芙蓉。渔歌未断忽归去，翠壁一重云一重。", "dynasty": "宋代", "author": "方岳", "instruct": "七言绝句"}
{"title": "五月菊", "content": "黄菊有本性，霜馀见幽茂。名缁喻般若，太史谨占候。", "dynasty": "宋代", "author": "陈克", "instruct": "五言绝句"}
{"title": "旅怀", "content": "未吃金丹看十洲，乃将身世作仇雠。羁游数地值兵乱，宿在孤城闻雨秋。东越云山却思隐，西秦霜霰苦频留。他人折尽月中桂，惆怅当年江上鸥。", "dynasty": "唐代", "author": "黄滔", "instruct": "七言律诗"}
{"title": "送李十五", "content": "怨别秦楚深，江中秋云起。天长杳无隔，月影在寒水。", "dynasty": "唐代", "author": "王昌龄", "instruct": "五言绝句"}
{"title": "春晚桐江上闲望作", "content": "江上车声落日催，纷纷扰扰起红埃。更无人望青山立，空有帆冲夜色来。沙鸟似云钟外去，汀花如火雨中开。可怜潇洒鸱夷子，散发扁舟去不回。", "dynasty": "唐代", "author": "贯休", "instruct": "七言律诗"}
{"title": "曲江醉题", "content": "闲身行止属年华，马上怀中尽落花。狂遍曲江还醉卧，觉来人静日西斜。", "dynasty": "唐代", "author": "薛能", "instruct": "七言绝句"}
{"title": "九日", "content": "九日重阳节，开门有菊花。不知来送酒，若个是陶家。", "dynasty": "唐代", "author": "王勃", "instruct": "五言绝句"}
{"title": "海上作", "content": "厌逐纷纷儿女曹，挂帆江海寄吾豪。鲸吞鼍作浑闲事，要看秋涛天际高。", "dynasty": "宋代", "author": "陆游", "instruct": "七言绝句"}
{"title": "无题", "content": "雨出笋尖高玳瑁，风开花蕾入胭脂。恐须费尽东君力，造化无心本不知。", "dynasty": "宋代", "author": "郑刚中", "instruct": "七言绝句"}
{"title": "于眉州挽诗", "content": "老雁长云横蜀道，归鸦落日倚江城。摩挲少日生祠记，忍听虞歌薤露声。", "dynasty": "宋代", "author": "魏了翁", "instruct": "七言绝句"}
{"title": "偶题", "content": "甘罗昔作秦丞相，子政曾为汉辇郎。千载更逢王侍读，当时还道有文章。", "dynasty": "唐代", "author": "杜牧", "instruct": "七言绝句"}
{"title": "三高祠", "content": "人谓吴痴信不虚，建崇越相果何如。千年亡国无穷恨，只合江边祀子胥。", "dynasty": "宋代", "author": "刘寅", "instruct": "七言绝句"}
{"title": "不寝", "content": "到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身仇。", "dynasty": "唐代", "author": "杜牧", "instruct": "五言律诗"}
{"title": "海棠", "content": "杜陵先生诗万纸，剩欲题花无可拟。昭阳深殿睡东风，一日声名胜妃子。", "dynasty": "宋代", "author": "赵彦端", "instruct": "七言绝句"}
{"title": "对食戏作", "content": "栟榈子嫩供香饭，皁筴芽新簇冷淘。常使先生饱扪腹，其余万事一秋毫。", "dynasty": "宋代", "author": "陆游", "instruct": "七言绝句"}
{"title": "杜曲", "content": "杜曲回看十里霞，杏花村里酒帘斜。漫夸尺五风流地，已属城南处士家。", "dynasty": "清代", "author": "祁琳", "instruct": "七言绝句"}
{"title": "被劾", "content": "鹿走山林尽自娱，宁知性命系庖厨。一杯羹足为奇货，野弋山渔何处无。", "dynasty": "宋代", "author": "方岳", "instruct": "七言绝句"}
{"title": "携得秘监诗一编登舟因成二绝", "content": "造化精神无尽期，跳腾踔厉即时追。目前言句知多少，罕有先生活法诗。", "dynasty": "宋代", "author": "张镃", "instruct": "七言绝句"}
{"title": "诗", "content": "经天纬地物，动必计仙才。几处觅不得，有时还自来。真风含素发，秋色入灵台。吟向霜蟾下，终须神鬼哀。", "dynasty": "唐代", "author": "贯休", "instruct": "五言律诗"}
{"title": "朝雨", "content": "凉气晚萧萧，江云乱眼飘。风鸳藏近渚，雨燕集深条。黄绮终辞汉，巢由不见尧。草堂樽酒在，幸得过清朝。", "dynasty": "唐代", "author": "杜甫", "instruct": "五言律诗"}
{"title": "曝日", "content": "冬曦如村酿，奇温止须臾。行行正须此，恋恋忽已无。", "dynasty": "宋代", "author": "周邦彦", "instruct": "五言绝句"}
{"title": "夜坐", "content": "地炉火煖壁灯青，虚阁风惊铎乱鸣。门掩上方山月黑，北窗危坐听松声。", "dynasty": "宋代", "author": "张嵲", "instruct": "七言绝句"}
{"title": "无题", "content": "千树琅玕碧玉梢，秋声半夜浙江潮。小庭寂寞无人到，谁与同吹月下箫。", "dynasty": "宋代", "author": "陈允平", "instruct": "七言绝句"}
{"title": "夜赋", "content": "夜窗搔首发鬅鬙，病不胜衣倚瘦藤。堪笑颜回忍饥面，常依韩愈看书灯。残生已与灰俱冷，旧友谁如几可凭？月落风生忽增气，掠檐劲翮有归鹰。", "dynasty": "宋代", "author": "陆游", "instruct": "七言律诗"}
{"title": "偶成", "content": "珍禽饮盆池，将扇扑窗户。一声惊得飞，再声惊不去。", "dynasty": "宋代", "author": "杨万里", "instruct": "五言绝句"}
{"title": "开襟", "content": "开襟何处好，竹下池边地。馀热体犹烦，早凉风有味。黄萎槐蕊结，红破莲芳坠。无奈每年秋，先来入衰思。", "dynasty": "唐代", "author": "白居易", "instruct": "五言律诗"}
{"title": "王秀才自越见寻不遇，题诗而回，因以酬寄", "content": "南斋知数宿，半为木兰开。晴阁留诗遍，春帆载酒回。烟深扬子宅，云断越王台。自有孤舟兴，何妨更一来。", "dynasty": "唐代", "author": "许浑", "instruct": "五言律诗"}
{"title": "吴农谣", "content": "吴农竭力耕王田，王赋已供常饿眠。邓通董贤何为者，一生长用水衡钱。", "dynasty": "元代", "author": "杨维桢", "instruct": "七言绝句"}
{"title": "题铜陵陈公园双池诗", "content": "南北檐楹照绿波，濯缨洗耳不须多。天空月满宜登眺，看取青铜两处磨。", "dynasty": "宋代", "author": "苏轼", "instruct": "七言绝句"}
{"title": "离思", "content": "曾经沧海难为水，除却巫山不是云。取次花丛懒回顾，半缘修道半缘君。", "dynasty": "唐代", "author": "元稹", "instruct": "七言绝句"}
{"title": "莺莺诗（一作离思诗之首篇）", "content": "殷红浅碧旧衣裳，取次梳头暗淡妆。夜合带烟笼晓日，牡丹经雨泣残阳。低迷隐笑原非笑，散漫清香不似香。频动横波嗔阿母，等闲教见小儿郎。", "dynasty": "唐代", "author": "元稹", "instruct": "七言律诗"}
{"title": "酒胡", "content": "谁刻优胡象，来为饮席珍。不因君屦指，几作独醒人。", "dynasty": "宋代", "author": "宋祁", "instruct": "五言绝句"}
{"title": "开岁半月湖村梅开无余偶得五诗以烟湿落梅村", "content": "斗柄忽东指，开尽湖边梅，伟观天下无，四顾雪千堆。时至当歛退，勿受晓角催。安知桃李辈，於子无嫌猜？", "dynasty": "宋代", "author": "陆游", "instruct": "五言律诗"}
{"title": "秋日田父辞", "content": "当妇挼蓝旋染裙。大儿敲葛自浆巾。新摘摘，笑欣欣。相唤相呼看赛神。", "dynasty": "宋代", "author": "高翥", "instruct": "七言绝句"}
{"title": "春睡", "content": "春力着人春睡重，叶底黄鹂鸣自送。绿暮朱栏日观明，回廊侧户风帘动。", "dynasty": "宋代", "author": "寇准", "instruct": "七言绝句"}
{"title": "怀旧诗 伤胡谐之", "content": "豫州怀风范。绰然标雅度。处约志不渝。接广情无忤。颉颃事刀笔。纷纶递朱素。美志同山阿。浮年迫朝露。", "dynasty": "南北朝", "author": "沈约", "instruct": "五言律诗"}
{"title": "夏日作", "content": "东风迤逦转南风，万物全归长养功。舜岂无心阜民俗，薰薰歌入五弦中。", "dynasty": "宋代", "author": "朱淑真", "instruct": "七言绝句"}
{"title": "旅游", "content": "此心非一事，书札若为传。旧国别多日，故人无少年。空巢霜叶落，疏牖水萤穿。留得林僧宿，中宵坐默然。", "dynasty": "唐代", "author": "贾岛", "instruct": "五言律诗"}
{"title": "安封侯诗", "content": "戎马鸣兮金鼓震，壮士激兮忘身命。被兕甲兮跨良马，挥长戟兮彀强弩。", "dynasty": "两汉", "author": "崔骃", "instruct": "七言绝句"}
{"title": "僧窗", "content": "朝市逡逡走利名，道人许样不关情。西窗梦破梅花晓，敲月数声钟磬清。", "dynasty": "宋代", "author": "史弥宁", "instruct": "七言绝句"}
{"title": "采莲", "content": "云散青天挂玉钩，石城艇子近新秋。风鬟雾鬓归来晚，忘却荷花记得愁。", "dynasty": "宋代", "author": "陆游", "instruct": "七言绝句"}
{"title": "不出吟", "content": "冬夏远难出，止行南北园。如逢好风景，亦可至三天。", "dynasty": "宋代", "author": "邵雍", "instruct": "五言绝句"}
{"title": "夜景", "content": "满庭松桂雨馀天，宋玉秋声韵蜀弦。乌兔不知多事世，星辰长似太平年。谁家一笛吹残暑，何处双砧捣暮烟。欲把伤心问明月，素娥无语泪娟娟。", "dynasty": "唐代", "author": "韦庄", "instruct": "七言律诗"}
{"title": "夷门", "content": "晋鄙兵回为重难，秦师收旆亦西还。今来不是无朱亥，谁降轩车问抱关。", "dynasty": "唐代", "author": "汪遵", "instruct": "七言绝句"}
{"title": "闻雁", "content": "故园渺何处，归思方悠哉。淮南秋雨夜，高斋闻雁来。", "dynasty": "唐代", "author": "韦应物", "instruct": "五言绝句"}
{"title": "自咏", "content": "白衣居士紫芝仙，半醉行歌半坐禅。今日维摩兼饮酒，当时绮季不请钱。等闲池上留宾客，随事灯前有管弦。但问此身销得否，分司气味不论年。", "dynasty": "唐代", "author": "白居易", "instruct": "七言律诗"}
{"title": "本事诗", "content": "春水难量旧恨盈，桃腮檀口坐吹笙。华严瀑布高千尺，不及卿卿爱我情。", "dynasty": "近代", "author": "苏曼殊", "instruct": "七言绝句"}
{"title": "调筝人将行，出绡属绘《金粉江山图》，题", "content": "乍听骊歌似有情，危弦远道客魂惊。何心描画闲金粉，枯木寒山满故城。", "dynasty": "近代", "author": "苏曼殊", "instruct": "七言绝句"}
{"title": "杂题", "content": "年来世事扫除尽，犹有闲吟颇自奇。安得陟厘九万个，为君尽写暮年诗？", "dynasty": "宋代", "author": "陆游", "instruct": "七言绝句"}
{"title": "长城", "content": "秦帝防胡虏，关心倍可嗟。一人如有德，四海尽为家。往事乾坤在，荒基草木遮。至今徒者骨，犹自哭风沙。", "dynasty": "唐代", "author": "朱庆馀", "instruct": "五言律诗"}
{"title": "观吴兴俞君新之作画于瑞竹俞君索诗漫兴四绝", "content": "烦君索我诗，我诗老不支。因君为作气，竟亦不能奇。", "dynasty": "宋代", "author": "赵蕃", "instruct": "五言绝句"}
{"title": "偶题", "content": "抱鸭痴鸡唤不醒，代耕老马怯泥行。世间多少难明事，好问西周击壤生。", "dynasty": "明代", "author": "纪青", "instruct": "七言绝句"}
{"title": "学刘公干体诗", "content": "荷生渌泉中。碧叶齐如规。回风荡流雾。珠水逐条垂。彪炳此金塘。藻耀君王池。不愁世赏绝。但畏盛明移。", "dynasty": "南北朝", "author": "鲍照", "instruct": "五言律诗"}
{"title": "小醉", "content": "日淡风恬独倚筇，一池草色自溶深。我犹未醉春先醉，政不关渠琥珀浓。", "dynasty": "宋代", "author": "方岳", "instruct": "七言绝句"}
{"title": "绝湖", "content": "一湖春渌万山围，著我兰舟自在飞。老子行藏有神助，顺风出去顺风归。", "dynasty": "宋代", "author": "史弥宁", "instruct": "七言绝句"}
{"title": "山晓望大内作", "content": "龙楼佳气绕钟山，凤瓦参差苑树闲。一片日华凌晓霁，金光浮动翠微间。", "dynasty": "明代", "author": "汤珍", "instruct": "七言绝句"}
{"title": "山村", "content": "雨过山村六月凉，田田流水稻花香。松边一石平如榻，坐听风蝉送夕阳。", "dynasty": "宋代", "author": "戴复古", "instruct": "七言绝句"}
{"title": "山下偶作", "content": "零雨沾山百草香，树梢高顶尽斜阳。横流巨石皆堪住，何事无僧有石房。", "dynasty": "唐代", "author": "薛能", "instruct": "七言绝句"}
{"title": "古意", "content": "楼上珠帘拂疏网，却匀愁黛对凌波。也知新旧争多少，敢话机头织素多。", "dynasty": "宋代", "author": "张耒", "instruct": "七言绝句"}
{"title": "写意", "content": "燕雁迢迢隔上林，高秋望断正长吟。人间路有潼江险，天外山惟玉垒深。日向花间留返照，云从城上结层阴。三年已制思乡泪，更入新年恐不禁。", "dynasty": "唐代", "author": "李商隐", "instruct": "七言律诗"}
{"title": "晓日", "content": "天际霞光入水中，水中天际一时红。直须日观三更后，首送金乌上碧空。", "dynasty": "唐代", "author": "韩偓", "instruct": "七言绝句"}
{"title": "荔枝", "content": "海上仙襦解绛罗，名园取次遍蒐罗。满前姬侍皆佳丽，持较文山艳福多。", "dynasty": "清代", "author": "丘逢甲", "instruct": "七言绝句"}
{"title": "江南谣", "content": "柳絮飞时话别离，梅花开后待郎归。梅花开后无消息，更待明年柳絮飞。", "dynasty": "宋代", "author": "陈允平", "instruct": "七言绝句"}
{"title": "故北平公挽歌", "content": "木落园林旷，庭虚风露寒。北里清音绝，南陔芳草残。远气犹标剑，浮云尚写冠。寂寂琴台晚，秋阴入井干。", "dynasty": "唐代", "author": "上官仪", "instruct": "五言律诗"}
{"title": "离合诗 二", "content": "夫人皆薄离。二友独怀古。思笃子衿诗。山川何足苦。", "dynasty": "南北朝", "author": "谢惠连", "instruct": "五言绝句"}
{"title": "杨六尚书频寄新诗诗中多有思闲相就之志…报而谕之", "content": "君年殊未及悬车，未合将闲逐老夫。身健正宜金印绶，位高方称白髭须。若论尘事何由了，但问云心自在无。进退是非俱是梦，丘中阙下亦何殊。", "dynasty": "唐代", "author": "白居易", "instruct": "七言律诗"}
{"title": "乐府", "content": "所赍千金剑。通犀间碧玙。翡翠饰鸡必。标首明月珠。", "dynasty": "魏晋", "author": "曹植", "instruct": "五言绝句"}
{"title": "舟行", "content": "深深人语转苍崖，牵路如梯滑似苔。睡起拥篷看奇石，一方新绿入船来。", "dynasty": "宋代", "author": "黎廷瑞", "instruct": "七言绝句"}
{"title": "呦呦", "content": "深林摵摵分行响，浅葑茸茸叠浪痕。春雪满山人起晚，数声低叫唤篱门。", "dynasty": "宋代", "author": "林逋", "instruct": "七言绝句"}
{"title": "寒食", "content": "寒食东风客出门，平原在望欲消魂。自从野陌英雄起，几处荒茔见子孙。", "dynasty": "近代", "author": "胡念祖", "instruct": "七言绝句"}
{"title": "秦纪", "content": "长策东鞭及海隅，鼋鼍奔走鬼神趋。怜君未到沙丘日，肯信人间有死无。", "dynasty": "唐代", "author": "罗隐", "instruct": "七言绝句"}
{"title": "拥鼻", "content": "拥鼻悲吟一向愁，寒更转尽未回头。绿屏无睡秋分簟，红叶伤心月午楼。却要因循添逸兴，若为趋竞怆离忧。殷勤凭仗官渠水，为到西溪动钓舟。", "dynasty": "唐代", "author": "韩偓", "instruct": "七言律诗"}
{"title": "东轩", "content": "榴花零落满苍苔，薝卜忘忧亦已开。湖海片帆先已具，少安无躁待秋来。", "dynasty": "宋代", "author": "陆游", "instruct": "七言绝句"}
{"title": "第七回回前诗", "content": "十二花容色最新，不知谁是惜花人。相逢若问名何氏，家住江南姓本秦。", "dynasty": "清代", "author": "曹雪芹", "instruct": "七言绝句"}
{"title": "自述", "content": "春暖秋凉人半醉，安车尘尾闲从事。虽无大德及生灵，且与太平装景致。", "dynasty": "宋代", "author": "邵雍", "instruct": "七言绝句"}
{"title": "柳", "content": "晓带轻烟间杏花，晚凝深翠拂平沙。长条别有风流处，密映钱塘苏小家。", "dynasty": "宋代", "author": "寇准", "instruct": "七言绝句"}
{"title": "晚泊", "content": "帆湿去悠悠，停桡宿渡头。乱烟迷野岸，独鸟出中流。篷雨延乡梦，江风阻暮秋。傥无身外事，甘老向扁舟。", "dynasty": "唐代", "author": "杜牧", "instruct": "五言律诗"}
{"title": "梅花", "content": "五年作竹梢，十年作梅枝。九泉子廉子，此语今谁知？", "dynasty": "宋代", "author": "陆游", "instruct": "五言绝句"}
{"title": "句", "content": "江南春晚经行地，賸有唐昌玉蕊花。露绮烟絺无限态，冰清玉润自成葩。", "dynasty": "宋代", "author": "刘倓", "instruct": "七言绝句"}
{"title": "经东都安国观九仙公主旧院作", "content": "仙院御沟东，今来事不同。门开青草日，楼闭绿杨风。将犬升天路，披云赴月宫。武皇曾驻跸，亲问主人翁。", "dynasty": "唐代", "author": "刘禹锡", "instruct": "五言律诗"}
{"title": "感寓", "content": "海竭山移岁月深，分明齐得世人心。颜回徒恨少成古，彭祖何曾老至今。须向道中平贵贱，还从限内任浮沉。他年免似骊山鬼，信有蓬莱不可寻。", "dynasty": "唐代", "author": "刘威", "instruct": "七言律诗"}
{"title": "红荆", "content": "庭中栽得红荆树，十月花开不待春。直到孩提尽惊怪，一家同是北来人。", "dynasty": "唐代", "author": "元稹", "instruct": "七言绝句"}
{"title": "悼亡诗", "content": "陌上莺啼细草薰，鱼鳞风皱水成纹。江南红豆相思苦，岁岁花开一忆君。", "dynasty": "清代", "author": "王士祯", "instruct": "七言绝句"}
{"title": "送别", "content": "老去情怀怕别离，年来不作送行诗。人前举似终难信，问着垂杨便可知。", "dynasty": "宋代", "author": "高翥", "instruct": "七言绝句"}
{"title": "和刘太守十州诗·花屿", "content": "红紫商量欲满枝，持春觞豆好携持。便须载酒凌波去，底事黄堂独赋诗。", "dynasty": "宋代", "author": "陈瓘", "instruct": "七言绝句"}
{"title": "雪霁", "content": "南山雪乍晴，寒气转峥嵘。锁却闲门出，随他骏马行。一竿如有计，五鼎岂须烹。愁见天街草，青青又欲生。", "dynasty": "唐代", "author": "罗隐", "instruct": "五言律诗"}
{"title": "初月", "content": "光细弦岂上，影斜轮未安。微升古塞外，已隐暮云端。河汉不改色，关山空自寒。庭前有白露，暗满菊花团。", "dynasty": "唐代", "author": "杜甫", "instruct": "五言律诗"}
{"title": "蝉", "content": "先秋蝉一悲，长是客行时。曾感去年者，又鸣何处枝。细听残韵在，回望旧声迟。断续谁家树，凉风送别离。", "dynasty": "唐代", "author": "张乔", "instruct": "五言律诗"}
{"title": "不寐", "content": "酪奴作祟搅秋眠，追咎前非四十年。一夜虫声相计会，并催白发到愁边。", "dynasty": "金朝", "author": "刘勋", "instruct": "七言绝句"}
{"title": "药园", "content": "春园芳已遍，绿蔓杂红英。独有深山客，时来辨药名。", "dynasty": "唐代", "author": "司空曙", "instruct": "五言绝句"}
{"title": "春思", "content": "野花如雪绕江城，坐见年芳忆帝京。阊阖晓开凝碧树，曾陪鸳鹭听流莺。", "dynasty": "唐代", "author": "韦应物", "instruct": "七言绝句"}
{"title": "衡门", "content": "曲径衡门短短篱，槐楸阴里倚筇枝。老来百事不入眼，惟爱青山如旧时。", "dynasty": "宋代", "author": "陆游", "instruct": "七言绝句"}
{"title": "延兴门外作", "content": "芳草五陵道，美人金犊车。绿奔穿内水，红落过墙花。马足倦游客，鸟声欢酒家。王孙归去晚，宫树欲栖鸦。", "dynasty": "唐代", "author": "韦庄", "instruct": "五言律诗"}
{"title": "渔庄", "content": "待得桃开泛钓艖，春光三月到渔家。风回池上凭栏立，一对鲤鱼吹浪花。", "dynasty": "元代", "author": "昂吉", "instruct": "七言绝句"}
{"title": "自嘲", "content": "耕雨虽微负郭田，卧云不用买山钱。春蓑健犊宁无语，又写前衔见集贤。", "dynasty": "宋代", "author": "方岳", "instruct": "七言绝句"}
{"title": "闻砧", "content": "杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。", "dynasty": "唐代", "author": "孟郊", "instruct": "五言律诗"}
{"title": "款歌", "content": "日暮休凭斗鸭阑，落霞飞去水漫漫。秋光都在重屏里，东面青山是马鞍。", "dynasty": "元代", "author": "陆仁", "instruct": "七言绝句"}
{"title": "小径", "content": "小径傍墙阴，欲行还踯躅。因怜落瓣红，转惜新苔绿。", "dynasty": "清代", "author": "蒋谦", "instruct": "五言绝句"}
{"title": "乱后", "content": "羽书传栈道，风火隔乡关。病眼那堪泣，伤心不到间。", "dynasty": "唐代", "author": "司空图", "instruct": "五言绝句"}
{"title": "泪", "content": "发事牵情不自由，偶然惆怅即难收。已闻抱玉沾衣湿，见说迷途满目流。滴尽绮筵红烛暗，坠残妆阁晓花羞。世间何处偏留得，万点分明湘水头。", "dynasty": "唐代", "author": "徐夤", "instruct": "七言律诗"}
{"title": "东村", "content": "野人喜我偶闲游，取酒匆匆劝小留。舍後携篮挑菜甲，门前唤担买梨头。", "dynasty": "宋代", "author": "陆游", "instruct": "七言绝句"}
{"title": "题许浑诗卷", "content": "江南才子许浑诗，字字清新句句奇。十斛明珠量不尽，惠休虚作碧云词。", "dynasty": "唐代", "author": "韦庄", "instruct": "七言绝句"}
{"title": "自遣", "content": "晚树疏蝉起别愁，远人回首忆沧洲。江连故国无穷恨，日带残云一片秋。久客转谙时态薄，多情只共酒淹留。到头生长烟霞者，须向烟霞老始休。", "dynasty": "唐代", "author": "赵嘏", "instruct": "七言律诗"}
{"title": "盛山十二诗。绣衣石榻（为温侍御置）", "content": "巉巉雪中峤，磊磊标方峭。勿为枕苍山，还当础清庙。", "dynasty": "唐代", "author": "韦处厚", "instruct": "五言绝句"}
{"title": "晓起", "content": "一半山岚一半烟，晓星寥落破霜天。忽闻古寺晨钟发，回首西山月尚圆。", "dynasty": "清代", "author": "钱淑生", "instruct": "七言绝句"}
{"title": "汉苑行", "content": "云霞五采浮天阙，梅柳千般夹御沟。不上黄花南北望，岂知春色满神州。", "dynasty": "唐代", "author": "令狐楚", "instruct": "七言绝句"}
{"title": "渔父", "content": "竹里茅茨傍小溪，粼粼白石护渔矶。想应日日来垂钓，石上蓑衣不带归。", "dynasty": "宋代", "author": "游次公", "instruct": "七言绝句"}
{"title": "偶题", "content": "平生不作守钱虏，万事随比了即休。收拾诗篇閒事业，追随歌酒老风流。", "dynasty": "宋代", "author": "姜特立", "instruct": "七言绝句"}
{"title": "瑟", "content": "伏羲初制法，素女昔传名。流水嘉鱼跃，丛台舞凤惊。嘉宾饮未极，君子娱俱并。倘入丘之户，应知由也情。", "dynasty": "唐代", "author": "李峤", "instruct": "五言律诗"}
{"title": "新雁", "content": "寒雁与寒来，夜落汀洲宿。泊船人不寐，月下声相续。", "dynasty": "宋代", "author": "梅尧臣", "instruct": "五言绝句"}
{"title": "元夕", "content": "小院春寒月到迟，闭门閒课上元诗。南来父老消磨尽，耳畔无人说旧时。", "dynasty": "宋代", "author": "周端臣", "instruct": "七言绝句"}
{"title": "暖酒", "content": "热暖将来镔铁文，暂时不动聚白云。拨却白云见青天，掇头里许便成仙。", "dynasty": "唐代", "author": "李白", "instruct": "七言绝句"}
{"title": "绝句", "content": "少日时时负百忧，从人络马与牵牛。中年置此身如竹，荏苒风前得自由。", "dynasty": "宋代", "author": "万哲", "instruct": "七言绝句"}
{"title": "九日", "content": "秋风两度身为客，已见重阳未到家。村酒不堪供节事，祗将青眼看黄花。", "dynasty": "宋代", "author": "翁甫", "instruct": "七言绝句"}
{"title": "盛山十二诗。竹岩", "content": "不资冬日秀，为作暑天寒。先植诚非凤，来翔定是鸾。", "dynasty": "唐代", "author": "韦处厚", "instruct": "五言绝句"}
{"title": "横山", "content": "石镜当年始发祥，皎如秋月弄寒光。山川精彩无人识，付与樵夫敲斲伤。", "dynasty": "宋代", "author": "刘倓", "instruct": "七言绝句"}
{"title": "偶成", "content": "野鸟春布谷，阶虫秋络丝。呶呶空过耳，终不救寒饥。", "dynasty": "宋代", "author": "黄公度", "instruct": "五言绝句"}
{"title": "七夕", "content": "乌鹊桥头羽盖移，秋风长有隔年期。七襄终日难成报，不是星娥织作迟。", "dynasty": "宋代", "author": "宋祁", "instruct": "七言绝句"}
{"title": "咏梅杂诗", "content": "昔年诗担过罗浮，曾见梅花一夕留。翠凤几回清夜梦，月明还挂旧枝头。", "dynasty": "宋代", "author": "张道洽", "instruct": "七言绝句"}
{"title": "北窗", "content": "生物趋功日夜流，园林才夏麦先秋。绿阴黄鸟北窗簟，付与来禽安石榴。", "dynasty": "宋代", "author": "黄庭坚", "instruct": "七言绝句"}
{"title": "素梅 二六", "content": "鹅州城东古梅树，鳞甲满身如老龙。冷霜极冷欺不得，春风吹作玉玲珑。", "dynasty": "元代", "author": "王冕", "instruct": "七言绝句"}
{"title": "春早", "content": "闻莺才觉晓，闭户已知晴。一带窗间月，斜穿枕上生。", "dynasty": "唐代", "author": "韦庄", "instruct": "五言绝句"}
{"title": "牡丹", "content": "花好长患稀，花多信佳否。未有四十枝，枝枝大如斗。", "dynasty": "宋代", "author": "苏轼", "instruct": "五言绝句"}
{"title": "小雪前三日锺冠之约余侍老人行山舟发后洪入", "content": "古木阴阴兀老苍，月於疏处弄昏黄。巡檐不见梅花面，认得东风句子香。", "dynasty": "宋代", "author": "洪咨夔", "instruct": "七言绝句"}
{"title": "偈", "content": "茶芽蔍蔌初离焙，筍角狼忙又吐泥。山舍一年春事办，得闲谁管板头低。", "dynasty": "宋代", "author": "释志芝", "instruct": "七言绝句"}
{"title": "腾腾", "content": "八年流落醉腾腾，点检行藏喜不胜。乌帽素餐兼施药，前生多恐是医僧。", "dynasty": "唐代", "author": "韩偓", "instruct": "七言绝句"}
{"title": "严州", "content": "天涯游子去匆匆，一夜轻舟趁晓风。江入桐庐山四束，橘花深处雨濛濛。", "dynasty": "清代", "author": "毕海珖", "instruct": "七言绝句"}
{"title": "含笑", "content": "大笑何如小笑香，紫花不似白花妆。不知自笑还相笑，笑杀人来断杀肠。", "dynasty": "宋代", "author": "杨万里", "instruct": "七言绝句"}
{"title": "晚春", "content": "开尽荼蘼白昼沉，枝头声已变春禽。落花莫遣东风恼，小立閒庭爱绿阴。", "dynasty": "宋代", "author": "吴璞", "instruct": "七言绝句"}
{"title": "村店", "content": "溪边犹棹酒船回，冷水湾头雨意开。一路有诗吟不稳，当初悔不共君来。", "dynasty": "宋代", "author": "刘过", "instruct": "七言绝句"}
{"title": "吴宫辞", "content": "淡红花帔浅檀蛾，睡脸初开似剪波。坐对珠笼闲理曲，琵琶鹦鹉语相和。", "dynasty": "唐代", "author": "白居易", "instruct": "七言绝句"}
{"title": "韩信", "content": "男儿忍辱志长存，出胯曾无怨一言。漂母人亡石空在，不知还肯念王孙。", "dynasty": "宋代", "author": "朱淑真", "instruct": "七言绝句"}
{"title": "荷叶", "content": "池面风来波潋潋，波间露下叶田田。谁於水上张青盖，罩却红妆唱采莲。", "dynasty": "宋代", "author": "欧阳修", "instruct": "七言绝句"}
{"title": "贾天锡惠宝薰乞诗多以兵卫森画戟燕寝凝清香", "content": "床帷夜气馥，衣桁晚烟凝。瓦沟鸣急雪，睡鸭照华灯。", "dynasty": "宋代", "author": "黄庭坚", "instruct": "五言绝句"}
{"title": "出山", "content": "病眼看春榜，文场公道开。朋人登第尽，白发出山来。处世曾无过，惟天合是媒。长安不觉远，期遂一名回。", "dynasty": "唐代", "author": "杜荀鹤", "instruct": "五言律诗"}
{"title": "石榴歌", "content": "蝉噪秋枝槐叶黄，石榴香老愁寒霜。流霞包染紫鹦粟，黄蜡纸裹红瓠房。玉刻冰壶含露湿，斓斑似带湘娥泣。萧娘初嫁嗜甘酸，嚼破水精千万粒。", "dynasty": "唐代", "author": "皮日休", "instruct": "七言律诗"}
{"title": "退居漫题", "content": "燕语曾来客，花催欲别人。莫愁春已过，看着又新春。", "dynasty": "唐代", "author": "司空图", "instruct": "五言绝句"}
{"title": "饭僧", "content": "别屋炊香饭，薰辛不入家。温泉调葛面，净手摘藤花。蒲鲊除青叶，芹齑带紫芽。愿师常伴食，消气有姜茶。", "dynasty": "唐代", "author": "王建", "instruct": "五言律诗"}
{"title": "张梦晋改流水诗", "content": "浅浅水，断又续，在山清，出山浊。曲曲折折难回头，呜呜咽咽日夜哭。问伊伤心何其多，悔恨当初出幽谷。", "dynasty": "明代", "author": "唐寅", "instruct": "五言律诗"}
{"title": "相和歌辞。采莲曲", "content": "玉溆花红发，金塘水碧流。相逢畏相失，并著采莲舟。", "dynasty": "唐代", "author": "崔国辅", "instruct": "五言绝句"}
{"title": "咏歌圣德，远怀天宝，因题关亭长句四韵", "content": "圣敬文思业太平，海寰天下唱歌行。秋来气势洪河壮，霜后精神泰华狞，广德者强朝万国，用贤无敌是长城。君王若悟治安论，安史何人敢弄兵。", "dynasty": "唐代", "author": "杜牧", "instruct": "七言律诗"}
{"title": "赋诗", "content": "君为河边草，逢春心剩生。妾如台上镜，得照始分明。", "dynasty": "唐代", "author": "辛弘智", "instruct": "五言绝句"}
{"title": "赵苇江与东嘉诗社诸君游一日携吟卷见过一语", "content": "白首无聊老病躯，一心唯觅死头颅。时人误作梅花看，今日枝头雪也无。", "dynasty": "宋代", "author": "戴复古", "instruct": "七言绝句"}
{"title": "望月有怀（一作康庭芝诗，一作沈佺期诗）", "content": "天使下西楼，含光万里秋。台前似挂镜，帘外如悬钩。张尹将眉学，班姬取扇俦。佳期应借问，为报大刀头。", "dynasty": "唐代", "author": "宋之问", "instruct": "五言律诗"}
{"title": "早发", "content": "北去南来无定居，此生生计竟何如。酷怜一觉平明睡，长被鸡声恶破除。", "dynasty": "唐代", "author": "罗隐", "instruct": "七言绝句"}
{"title": "出山", "content": "出山频顾山，山亦神交熟。今夜山间云，相随窗外宿。", "dynasty": "清代", "author": "边中宝", "instruct": "五言绝句"}
{"title": "早朝", "content": "迷晓逆风飘漏远，惊秋堕叶响廊深。五更又上篮舆去，忘却当年调笑吟。", "dynasty": "宋代", "author": "姜特立", "instruct": "七言绝句"}
{"title": "渔父", "content": "烟冷暮江滨，高歌散诞身。移舟过蓼岸，待月正丝纶。亦与樵翁约，同游酒市春。白头云水上，不识独醒人。", "dynasty": "唐代", "author": "李中", "instruct": "五言律诗"}
{"title": "燕（一作王毂诗）", "content": "海燕双飞意若何，曲梁呕嘎语声多。茅檐不必嫌卑陋，犹胜吴宫爇尔窠。", "dynasty": "唐代", "author": "王睿", "instruct": "七言绝句"}
{"title": "青鹢", "content": "独立蒹葭雨，低飞浦屿风。须知毛色下，莫入鹭鸶丛。", "dynasty": "唐代", "author": "李群玉", "instruct": "五言绝句"}
{"title": "钓台", "content": "倚空绝壁势雄豪，招引山风接海涛。不假他人立名字，严台何似此台高。", "dynasty": "宋代", "author": "傅伯寿", "instruct": "七言绝句"}
{"title": "香山", "content": "采香径里木兰舟，嚼蕊吹芳烂熳游。落日青山都好在，桑间荞麦满芳洲。", "dynasty": "宋代", "author": "范成大", "instruct": "七言绝句"}
{"title": "净行寺傍皆圩田，每为潦涨所决，民岁岁兴筑", "content": "崩涛裂岸四三年，落日寒烟正渺然。空腹荷锄那办此，人功未至不关天。", "dynasty": "宋代", "author": "范成大", "instruct": "七言绝句"}
{"title": "项里", "content": "旧国婆娑几树梅，将军逐鹿未归来。江东父老空相忆，枝上年年长绿苔。", "dynasty": "宋代", "author": "姜夔", "instruct": "七言绝句"}
{"title": "春", "content": "春入长安百里家，湖边无日不香车。一林柳色吾无分，看杀庭前荠菜花。", "dynasty": "宋代", "author": "范镇", "instruct": "七言绝句"}
{"title": "兰溪", "content": "兰陵山下翠烟浮，溪水潺湲九曲流。落尽江梅闻铁笛，烟波何处问垂钩。", "dynasty": "宋代", "author": "郭俨", "instruct": "七言绝句"}
{"title": "吴方之见示独酌小醉首篇乐天续有酬答皆含戏谑…来章", "content": "闲门共寂任张罗，静室同虚养太和。尘世欢娱开意少，醉乡风景独游多。散金疏傅寻常乐，枕麹刘生取次歌。计会雪中争挈榼，鹿裘鹤氅递相过。", "dynasty": "唐代", "author": "刘禹锡", "instruct": "七言律诗"}
{"title": "二十八日", "content": "忆昨秋风吹马蹄，瓦关分袂涕交挥。淮阳春物应如锦，犹在柯山送雁归。", "dynasty": "宋代", "author": "张耒", "instruct": "七言绝句"}
{"title": "雁", "content": "南北路何长，中间万弋张。不知烟雾里，几只到衡阳。", "dynasty": "唐代", "author": "陆龟蒙", "instruct": "五言绝句"}
{"title": "秋斋", "content": "霁景有谁同远望，秋怀无奈只悲歌。云收远峤凝岚翠，雨歇空庭败叶多。", "dynasty": "宋代", "author": "寇准", "instruct": "七言绝句"}
{"title": "汴河", "content": "一千八百隋家路，两岸青青入帝都。可惜翠华南渡后，旧时杨柳一株无。", "dynasty": "宋代", "author": "林曾", "instruct": "七言绝句"}
{"title": "二叠", "content": "哎出心肝撚短髭，篱边沙际动移时。獠奴窃笑翁迂阔，因斩梅诗忘午炊。", "dynasty": "宋代", "author": "刘克庄", "instruct": "七言绝句"}
{"title": "九日长安作", "content": "无酒泛金菊，登高但忆秋。归心随旅雁，万里在沧洲。残照明天阙，孤砧隔御沟。谁能思落帽，两鬓已添愁。", "dynasty": "唐代", "author": "王贞白", "instruct": "五言律诗"}
{"title": "咏梅杂诗", "content": "疎花清晓嫩寒时，粉蝶霜禽总不知。未有风流如此老，为渠费尽雪桥诗。", "dynasty": "宋代", "author": "张道洽", "instruct": "七言绝句"}
{"title": "泛舟", "content": "风软扁舟稳，行依绿水堤。孤尊秋露滑，短棹晚烟迷。夜静月初上，江空天更低。飘飘信流去，误过子猷溪。", "dynasty": "唐代", "author": "戴叔伦", "instruct": "五言律诗"}
{"title": "别春", "content": "留春不得被春欺，春若无情遣泥谁。寂寞自疑生冷病，凄凉还似别亲知。随风未辨归何处，浇酒唯求住少时。一去近当三百日，从朝至夜是相思。", "dynasty": "唐代", "author": "姚合", "instruct": "七言律诗"}
{"title": "诗", "content": "双鹤俱遨游。相失东海傍。雄飞窜北朔。雌惊赴南湘。弃我交颈欢。离别各异方。不惜万里道。但恐天网张。", "dynasty": "魏晋", "author": "曹植", "instruct": "五言律诗"}
{"title": "客馆", "content": "客馆萧条动客情，飞萤个个傍窗明。楼头鼓角风吹断，漏下银壶第一声。", "dynasty": "元代", "author": "刘秉忠", "instruct": "七言绝句"}
{"title": "觅梅", "content": "花中结子酸连骨，正味森严众苦之。待得和羹渠自会，如今划管皱双眉。", "dynasty": "宋代", "author": "程大昌", "instruct": "七言绝句"}
{"title": "菊", "content": "玉律三秋暮，金精九日开。荣舒洛媛浦，香泛野人杯。靃靡寒潭侧，丰茸晓岸隈。黄花今日晚，无复白衣来。", "dynasty": "唐代", "author": "李峤", "instruct": "五言律诗"}
{"title": "杂兴", "content": "早遇齐侯游柏寝，晚从汉帝祀甘泉。不须苦学飞腾术，更看泥金检玉年。", "dynasty": "宋代", "author": "陆游", "instruct": "七言绝句"}
{"title": "闺月", "content": "明月照前除，烟华蕙兰湿。清风行处来，白露寒蝉急。美人情易伤，暗上红楼立。欲言无处言，但向姮娥泣。", "dynasty": "唐代", "author": "韦庄", "instruct": "五言律诗"}
{"title": "三老亭", "content": "华发累朝人，苍髯几时树。政恐郢斤寻，明堂要材具。", "dynasty": "宋代", "author": "曾几", "instruct": "五言绝句"}
{"title": "池上", "content": "海榴如火发高藂，空斗炎炎烈日红。争似栀花浑是雪，净香薰透一池风。", "dynasty": "宋代", "author": "张镃", "instruct": "七言绝句"}
{"title": "鹦鹉", "content": "华堂日渐高，雕槛系红绦。故国陇山树，美人金剪刀。避笼交翠尾，罅嘴静新毛。不念三缄事，世途皆尔曹。", "dynasty": "唐代", "author": "杜牧", "instruct": "五言律诗"}
{"title": "盆池", "content": "寒溜初通後，新荷未长时。谁持大圜镜，为我照须眉？", "dynasty": "宋代", "author": "陆游", "instruct": "五言绝句"}
{"title": "闲卧", "content": "薄食当斋戒，散班同隐沦。佛容为弟子，天许作闲人。唯置床临水，都无物近身。清风散发卧，兼不要纱巾。", "dynasty": "唐代", "author": "白居易", "instruct": "五言律诗"}
{"title": "吴钩行", "content": "吴钩若霜雪，吴人重游侠。尊前含笑看，上有仇家血。", "dynasty": "明代", "author": "高启", "instruct": "五言绝句"}
{"title": "柳", "content": "杨柳郁氤氲，金堤总翠氛。庭前花类雪，楼际叶如云。列宿分龙影，芳池写凤文。短箫何以奏，攀折为思君。", "dynasty": "唐代", "author": "李峤", "instruct": "五言律诗"}
{"title": "和寒山子诗", "content": "青烟紫雾夕冥冥，似雨飞泉满户庭。白日山人无一事，水精帘下阅金经。", "dynasty": "明代", "author": "陈芹", "instruct": "七言绝句"}
{"title": "雨未止正臣欲行以诗留之", "content": "纷纷应接使人愁，与子从容喜问酬。他日故将泥自庇，今朝欲以雨相留。", "dynasty": "宋代", "author": "王安石", "instruct": "七言绝句"}
{"title": "春日商山道中作", "content": "一径春光里，扬鞭入翠微。风来花落帽，云过雨沾衣。谷鸟衔枝去，巴人负笈归。残阳更惆怅，前路客亭稀。", "dynasty": "唐代", "author": "李山甫", "instruct": "五言律诗"}
{"title": "斋宫尚有残雪思作学士时摄事于此尝有闻◇诗", "content": "老来何与青春事，闲处方知白日长。自恨乞身今未得，齿牙浮动鬓苍浪。", "dynasty": "宋代", "author": "欧阳修", "instruct": "七言绝句"}
{"title": "酴醾", "content": "东风吹麝入铅华，未肯随春到谢家。夜半粉香垂露泣，定应和月怨梨花。", "dynasty": "宋代", "author": "叶梦得", "instruct": "七言绝句"}
{"title": "声", "content": "欢戚犹来恨不平，此中高下本无情。韩娥绝唱唐衢哭，尽是人间第一声。", "dynasty": "唐代", "author": "崔涂", "instruct": "七言绝句"}
{"title": "山中（一作朱放诗，题作山中听子规）", "content": "野人爱向山中宿，况在葛洪丹井西。庭前有个长松树，夜半子规来上啼。", "dynasty": "唐代", "author": "顾况", "instruct": "七言绝句"}
{"title": "偶成", "content": "若问如是是此心，能思能索又能寻。汝心底用他人说，只是寻常用底心。", "dynasty": "宋代", "author": "曹彦约", "instruct": "七言绝句"}
{"title": "故秘监丹阳郡公延陵包公挽歌词", "content": "卓绝明时第，孤贞贵后贫。郤诜为胄子，季札是乡人。笔下调金石，花开领搢绅。那堪归葬日，哭渡柳杨津。", "dynasty": "唐代", "author": "窦常", "instruct": "五言律诗"}
{"title": "竹", "content": "窗户尽萧森，空阶凝碧阴。不缘冰雪里，为识岁寒心。", "dynasty": "唐代", "author": "殷尧藩", "instruct": "五言绝句"}
{"title": "感事", "content": "渭上昼昏吹战尘，横戈慷慨欲忘身。东归却作渔村老，自误青春不怨人。", "dynasty": "宋代", "author": "陆游", "instruct": "七言绝句"}
{"title": "汴堤行", "content": "欲上隋堤举步迟，隔云烽燧叫非时。才闻破虏将休马，又道征辽再出师。朝见西来为过客，暮看东去作浮尸。绿杨千里无飞鸟，日落空投旧店基。", "dynasty": "唐代", "author": "韦庄", "instruct": "七言律诗"}
{"title": "明妃", "content": "不用牵心恨画工，帝家无策及边戎。香魂若得升明月，夜夜还应照汉宫。", "dynasty": "唐代", "author": "徐夤", "instruct": "七言绝句"}
{"title": "梅花", "content": "平生足迹遍天下，正一东嘉却弗来。行到刘山无所寄，谩留冷句伴江梅。", "dynasty": "宋代", "author": "陈景沂", "instruct": "七言绝句"}
{"title": "中兴歌", "content": "襄阳是小地。寿阳非帝城。今日中兴乐。遥冶在上京。", "dynasty": "南北朝", "author": "鲍照", "instruct": "五言绝句"}
{"title": "疑梦", "content": "莫惊宠辱空忧喜，莫计恩雠浪苦辛。黄帝孔丘何处问，安知不是梦中身。", "dynasty": "唐代", "author": "王维", "instruct": "七言绝句"}
{"title": "行经褒城寄兴元姚从事", "content": "往岁客龟城，同时听鹿鸣。君兼莲幕贵，我得桂枝荣。栈阁危初尽，褒川路忽平。心期一壶酒，静话别离情。", "dynasty": "唐代", "author": "顾非熊", "instruct": "五言律诗"}
{"title": "送韩司直路出延陵（一作刘长卿诗）", "content": "游吴还适越，来往任风波。复送王孙去，其如春草何。岸明残雪在，潮满夕阳多。季子留遗庙，停舟试一过。", "dynasty": "唐代", "author": "郎士元", "instruct": "五言律诗"}
{"title": "诗", "content": "旦发邺城东。莫次溟水旁。三军如邓林。武士攻萧庄。", "dynasty": "魏晋", "author": "刘桢", "instruct": "五言绝句"}
{"title": "登楼", "content": "为怜春去不登楼，才上南楼动远愁。满地落花红雨乱，接天芳草绿云稠。", "dynasty": "宋代", "author": "孟淑卿", "instruct": "七言绝句"}
{"title": "闷书", "content": "秋忆故乡魂欲断，晚临寒浦思如流。归来古屋寒灯暗，能较骚人几处愁。", "dynasty": "宋代", "author": "寇准", "instruct": "七言绝句"}
{"title": "雨", "content": "摵摵度瓜园，依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。", "dynasty": "唐代", "author": "李商隐", "instruct": "五言律诗"}
{"title": "闺怨", "content": "蘼芜盈手泣斜晖，闻道邻家夫婿归。别日南鸿才北去，今朝北雁又南飞。春来秋去相思在，秋去春来信息稀。扃闭朱门人不到，砧声何事透罗帏。", "dynasty": "唐代", "author": "鱼玄机", "instruct": "七言律诗"}
{"title": "行径", "content": "盘径入依依，旋惊幽鸟飞。寻多苔色古，踏碎箨声微。鞭节横妨户，枝梢动拂衣。前溪闻到处，应接钓鱼矶。", "dynasty": "唐代", "author": "薛能", "instruct": "五言律诗"}
{"title": "天台梵才师长吉在都数以诗笔见授因答以转句", "content": "第一多闻师子儿，碧云馀力嗣工诗。尽把天光注言语，真将清气入肝脾。", "dynasty": "宋代", "author": "宋祁", "instruct": "七言绝句"}
{"title": "雷公", "content": "闲人倚柱笑雷公，又向深山霹怪松。必若有苏天下意，何如惊起武侯龙。", "dynasty": "唐代", "author": "韩偓", "instruct": "七言绝句"}
{"title": "春夜", "content": "花发春才半，灯明夜未眠。条风推小牖，将月到床前。", "dynasty": "明代", "author": "黎景义", "instruct": "五言绝句"}
{"title": "和人日晚景宴昆明池诗", "content": "春余足光景。赵李旧经过。上林柳腰细。新丰酒径多。小船行钓鲤。新盘待摘荷。兰皋徒税驾。何处有凌波。", "dynasty": "南北朝", "author": "庾信", "instruct": "五言律诗"}
{"title": "三月三日侍宴西池诗", "content": "详观记牒。鸿荒莫传。降及云鸟。曰圣则天。虞承唐命。周袭商艰。江之永矣。皇心惟眷。矧乃暮春。时物芳衍。滥觞逶迤。周流兰殿。礼备朝容。乐阕夕宴。", "dynasty": "南北朝", "author": "谢灵运", "instruct": "七言律诗"}
{"title": "行至金牛驿寄兴元渤海尚书", "content": "楼上春云水底天，五云章色破巴笺。诸生个个王恭柳，从事人人庾杲莲。六曲屏风江雨急，九枝灯檠夜珠圆。深惭走马金牛路，骤和陈王白玉篇。", "dynasty": "唐代", "author": "李商隐", "instruct": "七言律诗"}
{"title": "盆池", "content": "凿破苍苔地，偷他一片天。白云生镜里，明月落阶前。", "dynasty": "唐代", "author": "杜牧", "instruct": "五言绝句"}
{"title": "独山", "content": "雨洗风磨孤迥迥，树凋弃落峭巍巍。惟兹一事无兼带，泽广如何掩得伊。", "dynasty": "宋代", "author": "释可湘", "instruct": "七言绝句"}
{"title": "剡溪行却寄新别者", "content": "潺湲寒溪上，自此成离别。回首望归人，移舟逢暮雪。频行识草树，渐老伤年发。唯有白云心，为向东山月。", "dynasty": "唐代", "author": "朱放", "instruct": "五言律诗"}
{"title": "晓望", "content": "独起望山色，水鸡鸣蓼洲。房星随月晓，楚木向云秋。曲渚疑江尽，平沙似浪浮。秦原在何处，泽国碧悠悠。", "dynasty": "唐代", "author": "杜牧", "instruct": "五言律诗"}
{"title": "清明日送邓芮二子还乡（一作方干诗）", "content": "钟鼓喧离日，车徒促夜装。晓厨新变火，轻柳暗翻霜。传镜看华发，持杯话故乡。每嫌儿女泪，今日自沾裳。", "dynasty": "唐代", "author": "戴叔伦", "instruct": "五言律诗"}
{"title": "赏雪", "content": "乾坤不夜月无光，万壑群山尽玉妆。驴背诗翁去千载，雪中冷落野梅香。", "dynasty": "清代", "author": "王芬", "instruct": "七言绝句"}
{"title": "南园", "content": "清露夏天晓，荒园野气通。水禽遥泛雪，池莲迥披红。幽林讵知暑，环舟似不穷。顿洒尘喧意，长啸满襟风。", "dynasty": "唐代", "author": "韦应物", "instruct": "五言律诗"}
{"title": "草木", "content": "草木无情亦可嗟，重开明镜照无涯。菊英空折罗含宅，榆荚不生原宪家。天命岂凭医药石，世途还要辟虫沙。仙翁乞取金盘露，洗却苍苍两鬓华。", "dynasty": "唐代", "author": "徐夤", "instruct": "七言律诗"}
{"title": "南岳", "content": "结宇依空谷，秋来多白云。前山浑无赖，日日下斜曛。", "dynasty": "明代", "author": "吴贞吉", "instruct": "五言绝句"}
{"title": "学刘公干体诗", "content": "欲宦乏王事。结主远恩私。为身不为名。散书徒满帷。连冰上冬月。披雪拾园葵。圣灵烛区外。小臣良见遗。", "dynasty": "南北朝", "author": "鲍照", "instruct": "五言律诗"}
{"title": "感春", "content": "老思不禁春，风光照眼新。花房红鸟觜，池浪碧鱼鳞。倚棹谁为伴，持杯自问身。心情多少在，六十二三人。", "dynasty": "唐代", "author": "白居易", "instruct": "五言律诗"}
{"title": "山中吟", "content": "小竖驱牛羊，日照山下道。山翁家业贫，青松不得老。", "dynasty": "宋代", "author": "徐照", "instruct": "五言绝句"}
{"title": "请告南归留别同馆（中元作）", "content": "一点灯前独坐身，西风初动帝城砧。不胜庾信乡关思，遂作陶潜归去吟。书阁乍离情黯黯，彤庭回望肃沈沈。应怜一别瀛洲侣，万里单飞云外深。", "dynasty": "唐代", "author": "李群玉", "instruct": "七言律诗"}
{"title": "庞公", "content": "卧龙雏凤不曾闲，举世皆危子独安。应念桥公无特操，晚将情话向曹瞒。", "dynasty": "宋代", "author": "吕本中", "instruct": "七言绝句"}
{"title": "舟行早发庐陵郡郭寄滕郎中", "content": "楚客停桡太守知，露凝丹叶自秋悲。蟹螯只恐相如渴，鲈鲙应防曼倩饥。风卷曙云飘角远，雨昏寒浪挂帆迟。离心更羡高斋夕，巫峡花深醉玉卮。", "dynasty": "唐代", "author": "许浑", "instruct": "七言律诗"}
{"title": "送张骠骑邠宁行营", "content": "宝马雕弓金仆姑，龙骧虎视出皇都。扬鞭莫怪轻胡虏，曾在渔阳敌万夫。", "dynasty": "唐代", "author": "欧阳詹", "instruct": "七言绝句"}
{"title": "对酒", "content": "温如春色爽如秋，一榼灯前自献酬。百万愁魔降未得，故应用尔作戈矛。", "dynasty": "宋代", "author": "陆游", "instruct": "七言绝句"}
{"title": "九日", "content": "去年登高郪县北，今日重在涪江滨。苦遭白发不相放，羞见黄花无数新。世乱郁郁久为客，路难悠悠常傍人。酒阑却忆十年事，肠断骊山清路尘。", "dynasty": "唐代", "author": "杜甫", "instruct": "七言律诗"}
{"title": "六十", "content": "六十不归何日归，人生七十古来稀。忧愁疾病常相半，十载光阴转瞩非。", "dynasty": "宋代", "author": "蔡戡", "instruct": "七言绝句"}
{"title": "赏花", "content": "出门京国事无涯，虚掷东风五物华。却谢病归催不起，故园今见碧桃花。", "dynasty": "元代", "author": "姚燧", "instruct": "七言绝句"}
{"title": "马上行", "content": "五里复五里，去时无住时。日将家渐远，犹恨马行迟。", "dynasty": "唐代", "author": "杜荀鹤", "instruct": "五言绝句"}
{"title": "山行", "content": "水声㶁㶁山中路，林深不知林外雨。转来涧深不可渡，沿流直过前山去。前山脚下溪路斜，隔江遥见山人家。", "dynasty": "元代", "author": "本诚", "instruct": "五言律诗"}
{"title": "春夜", "content": "春苑月裴回，竹堂侵夜开。惊鸟排林度，风花隔水来。", "dynasty": "唐代", "author": "虞世南", "instruct": "五言绝句"}
{"title": "灯", "content": "雨向莎阶滴未休，冷光孤恨两悠悠。船中闻雁洞庭宿，床下有蛩长信秋。背照翠帘新洒别，不挑红烬正含愁。萧骚寒竹南窗静，一局闲棋为尔留。", "dynasty": "唐代", "author": "郑谷", "instruct": "七言律诗"}
{"title": "首夏", "content": "槐幄阴阴蔽绿扉，池抽荷叶落蔷薇。梁间紫燕新雏弱，来傍檐前旋学飞。", "dynasty": "宋代", "author": "俞桂", "instruct": "七言绝句"}
{"title": "渔歌子", "content": "石溜泠泠响竹扉。鹭鸶晒翅立渔矶。山翠湿，野烟低。凉叶无风堕葛衣。", "dynasty": "清代", "author": "过春山", "instruct": "七言绝句"}
{"title": "广陵城（一作孟迟诗）", "content": "红映高台绿绕城，城边春草傍墙生。隋家不向此中尽，汴水应无东去声。", "dynasty": "唐代", "author": "赵嘏", "instruct": "七言绝句"}
{"title": "经士马中作", "content": "偷儿成大寇，处处起烟尘。黄叶满空宅，青山见俗人。妖星芒刺越，鬼哭势连秦。惆怅还惆怅，茫茫江海滨。", "dynasty": "唐代", "author": "贯休", "instruct": "五言律诗"}
{"title": "江行早发", "content": "舟子相呼起，长江未五更。几看星月在，犹带梦魂行。鸟乱村林迥，人喧水栅横。苍茫平野外，渐认远峰名。", "dynasty": "唐代", "author": "齐己", "instruct": "五言律诗"}
{"title": "秋云", "content": "秋云放雨静山林，万壑崩湍共一音。欲记荒寒无善画，赖传悲壮有能琴。", "dynasty": "宋代", "author": "王安石", "instruct": "七言绝句"}
{"title": "咏竹诗", "content": "怀风枝转弱，防露影逾浓。既来丹穴凤，还作葛陂龙。", "dynasty": "南北朝", "author": "萧放", "instruct": "五言绝句"}
{"title": "江馆", "content": "水面细风生，菱歌慢慢声。客亭临小市，灯火夜妆明。", "dynasty": "唐代", "author": "王建", "instruct": "五言绝句"}
{"title": "去燕", "content": "去燕忽若失，断蝉凄复连。不唯观物化，且以感流年。", "dynasty": "宋代", "author": "姜特立", "instruct": "五言绝句"}
{"title": "昱岭", "content": "竹舆摇兀走婆娑，石滑泥融侧足过。昱岭不高人已困，晚登新岭奈君何！", "dynasty": "宋代", "author": "范成大", "instruct": "七言绝句"}
{"title": "青麻", "content": "麻头青项有毛丁，翅绉肉白腿脚长。更生一付牙钳黑，三秋得胜喜非常。", "dynasty": "宋代", "author": "贾似道", "instruct": "七言绝句"}
{"title": "洛水", "content": "一道潺湲溅暖莎，年年惆怅是春过。莫言行路听如此，流入深宫怅更多。桥畔月来清见底，柳边风紧绿生波。纵然满眼添归思，未把渔竿奈尔何。", "dynasty": "唐代", "author": "罗邺", "instruct": "七言律诗"}
{"title": "山行", "content": "眼边处处皆新句，尘务经心苦自迷。今日偶然亲拾得，乱松深处石桥西。", "dynasty": "宋代", "author": "陆游", "instruct": "七言绝句"}
{"title": "客思吟", "content": "禾黍正离离，南园剪白芝。细腰沈赵女，高髻唱蛮姬。路愧前冈月，梳惭一颔丝。乡人不可语，独念畏人知。", "dynasty": "唐代", "author": "杨敬之", "instruct": "五言律诗"}
{"title": "春闺", "content": "屏山梦断整云鬟，金鸭吹香火未残。背倚阑干听燕语，一帘风雨卷春寒。", "dynasty": "宋代", "author": "黄庚", "instruct": "七言绝句"}
{"title": "出塞", "content": "铁骑出西京，长嘶入虏庭。雷殷鼓鼙响，雪照宝刀莹。", "dynasty": "明代", "author": "李孙宸", "instruct": "五言绝句"}
{"title": "题画", "content": "波光树色两沉浮，水郭山村共一舟。柔橹数声听未了，不知身已在中流。", "dynasty": "明代", "author": "李东阳", "instruct": "七言绝句"}
{"title": "早花", "content": "西京安稳未，不见一人来。腊日巴江曲，山花已自开。盈盈当雪杏，艳艳待春梅。直苦风尘暗，谁忧容鬓催。", "dynasty": "唐代", "author": "杜甫", "instruct": "五言律诗"}
{"title": "春日出苑游瞩（太子时作）", "content": "三阳丽景早芳辰，四序佳园物候新。梅花百树障去路，垂柳千条暗回津。鸟飞直为惊风叶，鱼没都由怯岸人。惟愿圣主南山寿，何愁不赏万年春。", "dynasty": "唐代", "author": "李隆基", "instruct": "七言律诗"}
{"title": "竹枝歌", "content": "黄牛庙前鸦鹳栖，黄魔宫外枭鹏啼。估客酹神巫妪醉，青林日转风凄凄。", "dynasty": "宋代", "author": "孙嵩", "instruct": "七言绝句"}
{"title": "新节", "content": "转悲新岁重于山，不似轻鸥肯复还。朱绂纵教金印换，青云未胜白头闲。", "dynasty": "唐代", "author": "司空图", "instruct": "七言绝句"}
{"title": "牡丹", "content": "意态天生异，转看看转新。百花休放艳，三月始为春。蝶死难离槛，莺狂不避人。其如豪贵地，清醒复何因。", "dynasty": "唐代", "author": "孙鲂", "instruct": "五言律诗"}
{"title": "纪事", "content": "钳口刳肠未足殚，穷原探本可观澜。乞醯孰谓邻非直，反矢须知友必端。", "dynasty": "宋代", "author": "华岳", "instruct": "七言绝句"}
{"title": "老梅", "content": "冰雪倍经过，侵淩奈老何。春风怜爱否，披拂也应多。", "dynasty": "清代", "author": "缪思勃", "instruct": "五言绝句"}
{"title": "霜夜", "content": "梅花欲动梦魂狂，橙子闲搓指爪香。莫怪草堂清到骨，一梳残月伴新霜。", "dynasty": "宋代", "author": "陆游", "instruct": "七言绝句"}
{"title": "元夕", "content": "落梅穠李趁时新，枯木岩边一任春。尚爱乡音醒病耳，隔墙时有卖饧人。", "dynasty": "宋代", "author": "范成大", "instruct": "七言绝句"}
{"title": "行止吟", "content": "时止则须止，时行则可行。时行与时止，人力莫经营。", "dynasty": "宋代", "author": "邵雍", "instruct": "五言绝句"}
{"title": "伯父《送先人下第归蜀》诗云︰人稀野店休安", "content": "东阡在何许，寒食江头路。哀哉魏城君，宿草荒新墓。", "dynasty": "宋代", "author": "苏轼", "instruct": "五言绝句"}
{"title": "送张中丞归使幕（一作韩翃诗）", "content": "独受主恩归，当朝似者稀。玉壶分御酒，金殿赐春衣。拂席流莺醉，鸣鞭骏马肥。满台簪白笔，捧手恋清辉。", "dynasty": "唐代", "author": "张继", "instruct": "五言律诗"}
{"title": "马", "content": "天马本来东，嘶惊御史骢。苍龙遥逐日，紫燕迥追风。明月来鞍上，浮云落盖中。得随穆天子，何假唐成公。", "dynasty": "唐代", "author": "李峤", "instruct": "五言律诗"}
{"title": "寝夜", "content": "蛩唱如波咽，更深似水寒。露华惊弊褐，灯影挂尘冠。故国初离梦，前溪更下滩。纷纷毫发事，多少宦游难。", "dynasty": "唐代", "author": "杜牧", "instruct": "五言律诗"}
{"title": "杏园（此后并校书郎已前诗）", "content": "浩浩长安车马尘，狂风吹送每年春。门前本是虚空界，何事栽花误世人。", "dynasty": "唐代", "author": "元稹", "instruct": "七言绝句"}
{"title": "已亥杂诗 44", "content": "毫霜掷罢倚天寒，任作淋漓淡墨看。何敢自矜医国手，药方只贩古时丹。", "dynasty": "清代", "author": "龚自珍", "instruct": "七言绝句"}
{"title": "卧治斋诗", "content": "为治固有术，公卧有人立。直须紧闭关，勿使庞公人。", "dynasty": "宋代", "author": "张舜民", "instruct": "五言绝句"}
{"title": "宫词", "content": "玉殿金扉夜不扃，露华如水洗圆灵。昭阳女伴新承宠，心祝君王拜寿星。", "dynasty": "宋代", "author": "宋白", "instruct": "七言绝句"}
{"title": "毛诗 柏舟", "content": "身似柏舟无倚著，心非席石可推移。威仪不被忧心乱，始信生民有秉彝。", "dynasty": "宋代", "author": "陈普", "instruct": "七言绝句"}
{"title": "芭蕉", "content": "绿云当窗翻，清音满廊庑。风雨送秋寒，中心不言苦。", "dynasty": "清代", "author": "乔湜", "instruct": "五言绝句"}
{"title": "偶书", "content": "圣主临朝问好官，岂无公论在长安？野人不入麒麟画，御史都簪獬豸冠。直北五更霜气重，江南三月雨声寒。绣衣骢马金陵道，谁把梅花仔细看？", "dynasty": "元代", "author": "王冕", "instruct": "七言律诗"}
{"title": "柳", "content": "灞岸晴来送别频，相偎相倚不胜春。自家飞絮犹无定，争解垂丝绊路人。", "dynasty": "唐代", "author": "罗隐", "instruct": "七言绝句"}
{"title": "归信吟", "content": "泪墨洒为书，将寄万里亲。书去魂亦去，兀然空一身。", "dynasty": "唐代", "author": "孟郊", "instruct": "五言绝句"}
{"title": "赵侯保民惠政纪实诗 纪存恤流民三", "content": "南阳过渡尽流移，携子携妻那处依。兴化寺中都住满，俵钱俵米给他归。", "dynasty": "宋代", "author": "邵君美", "instruct": "七言绝句"}
{"title": "夏夜饯裴行军赴朝命", "content": "三年同看锦城花，银烛连宵照绮霞。报国从来先意气，临岐不用重咨嗟。", "dynasty": "唐代", "author": "武元衡", "instruct": "七言绝句"}
{"title": "宿醉", "content": "风引春心不自由，等闲冲席饮多筹。朝来始向花前觉，度却醒时一夜愁。", "dynasty": "唐代", "author": "元稹", "instruct": "七言绝句"}
{"title": "剑客", "content": "去住知何处，空将一剑行。杀人虽取次，为事爱公平。戟立嗔髭鬓，星流忿眼睛。晓来湘市说，拂曙别辽城。", "dynasty": "唐代", "author": "慕幽", "instruct": "五言律诗"}
{"title": "马嵬", "content": "莫唱当年《长恨歌》，人间亦自有银河。石壕村里夫妻别，泪比长生殿上多！", "dynasty": "清代", "author": "袁枚", "instruct": "七言绝句"}
{"title": "芍药（元和中知制诰寓直禁中作）", "content": "浩态狂香昔未逢，红灯烁烁绿盘笼。觉来独对情惊恐，身在仙宫第几重。", "dynasty": "唐代", "author": "韩愈", "instruct": "七言绝句"}
{"title": "江楼", "content": "独酌芳春酒，登楼已半曛。谁惊一行雁，冲断过江云。", "dynasty": "唐代", "author": "韦承庆", "instruct": "五言绝句"}
{"title": "仙掌", "content": "掌前流水驻无尘，掌下轩车日日新。谩向山头高举手，何曾招得路行人。", "dynasty": "唐代", "author": "罗隐", "instruct": "七言绝句"}
{"title": "猫叹", "content": "雪齿霜毛入书图，食无鱼亦饱於菟。床头鼠辈翻盆盎，自向花间捕乳雏。", "dynasty": "宋代", "author": "方岳", "instruct": "七言绝句"}
{"title": "横吹曲辞。关山月", "content": "露湿月苍苍，关头榆叶黄。回轮照海远，分彩上楼长。水冻频移幕，兵疲数望乡。只应城影外，万里共如霜。", "dynasty": "唐代", "author": "李端", "instruct": "五言律诗"}
{"title": "采菱歌", "content": "烟曀越嶂深。箭迅楚江急。空抱琴中悲。徒望近关泣。", "dynasty": "南北朝", "author": "鲍照", "instruct": "五言绝句"}
{"title": "寒望九峰作", "content": "九朵碧芙蕖，王维图未图。层层皆有瀑，一一合吾居。雨歇如争出，霜严不例枯。世犹多事在，为尔久踌躇。", "dynasty": "唐代", "author": "贯休", "instruct": "五言律诗"}
{"title": "边夜", "content": "光景漂如水，生涯转似萍。雁门穷朔路，牛斗故乡星。句尽人谁切，歌终泪自零。夜阑回首算，何处不长亭。", "dynasty": "唐代", "author": "罗隐", "instruct": "五言律诗"}
{"title": "见李苏州示男阿武诗，自感成咏", "content": "遥羡青云里，祥鸾正引雏。自怜沧海伴，老蚌不生珠。", "dynasty": "唐代", "author": "白居易", "instruct": "五言绝句"}
{"title": "感事", "content": "浊河从北下，清洛向东流。清浊皆如此，何人不白头。", "dynasty": "唐代", "author": "高蟾", "instruct": "五言绝句"}
{"title": "酬九日", "content": "重九共游娱，秋光景气殊。他日头似雪，还对插茱萸。", "dynasty": "唐代", "author": "权德舆", "instruct": "五言绝句"}
{"title": "春思", "content": "渺渺春江空落晖，行人相顾欲沾衣。楚王宫外千条柳，不遣飞花送客归。", "dynasty": "明代", "author": "徐祯卿", "instruct": "七言绝句"}
{"title": "友人许惠酒以诗征之", "content": "野客萧然访我家，霜威白菊两三花。子山病起无馀事，只望蒲台酒一车。", "dynasty": "唐代", "author": "皮日休", "instruct": "七言绝句"}
{"title": "郁林八景诗 其五 寒山夜雨", "content": "寒山绝顶飞来石，兴雨兴云自岁年。知是傅岩能幻化，商霖随处有尧天。", "dynasty": "明代", "author": "邝元乐", "instruct": "七言绝句"}
{"title": "乳洞", "content": "千峰梦里尚崔嵬，不记青鞋走几回。天恐锦囊犹欠阙，又添乳洞入诗来。", "dynasty": "宋代", "author": "刘克庄", "instruct": "七言绝句"}
{"title": "三代门。再吟", "content": "万古龙门一旦开，无成甘死作黄能。司空定有匡尧术，九载之前何处来。", "dynasty": "唐代", "author": "周昙", "instruct": "七言绝句"}
{"title": "句", "content": "野人误向人閒老，为谢金华洞里云。莫言归去无人伴，自有中天月正明。", "dynasty": "唐代", "author": "顾况", "instruct": "七言绝句"}
{"title": "游九曲", "content": "掀蓬仰看玉峥嵘，借得渔船一日晴。九曲水穷山雨急，老仙於我岂无情。", "dynasty": "宋代", "author": "方岳", "instruct": "七言绝句"}
{"title": "丙申携客自康王观东北行十里观谷帘泉", "content": "正喜昔闻今见之，泉称第一更何疑。此心好乐先为主，但见忠谋皆我欺。", "dynasty": "宋代", "author": "魏了翁", "instruct": "七言绝句"}
{"title": "茶", "content": "透屋松风蠏眼汤，野人纱帽自煎尝。谏议不分三道印，赵州剩借一瓯香。", "dynasty": "宋代", "author": "潘牥", "instruct": "七言绝句"}
{"title": "子规（一作贾岛诗）", "content": "游魂自相叫，宁复记前身。飞过人家月，声连客路春。梦边催晓急，愁外送风频。自有沾花血，相和泪滴新。", "dynasty": "唐代", "author": "项斯", "instruct": "五言律诗"}
{"title": "蹋青", "content": "蹋青会散欲归时，金车久立频催上。收裙整髻故迟迟，两点深心各惆怅。", "dynasty": "唐代", "author": "韩偓", "instruct": "七言绝句"}
{"title": "霜晓", "content": "荒荒瘦日作秋晖，稍稍微暄破晓霏。只有江枫偏得意，夜挼霜水染红衣。", "dynasty": "宋代", "author": "杨万里", "instruct": "七言绝句"}
{"title": "梅", "content": "俗事常妨把一杯，等闲开过小园梅。自伤惟有寻春梦，百舌无情又唤回。", "dynasty": "宋代", "author": "陆游", "instruct": "七言绝句"}
{"title": "十三夜月", "content": "半轮未满缺些儿，后夜阴晴未得知。已有清辉连四境，何妨对此酌金卮。", "dynasty": "明代", "author": "苏福", "instruct": "七言绝句"}
{"title": "话旧（亭中对兄姊话兰陵崇贤怀真已来故事，泫然而作）", "content": "存亡三十载，事过悉成空。不惜沾衣泪，并话一宵中。", "dynasty": "唐代", "author": "韦应物", "instruct": "五言绝句"}
{"title": "酬万八贺九云门下归溪中作", "content": "晚从灵境出，林壑曙云飞。稍觉清溪尽，回瞻画刹微。独园馀兴在，孤棹宿心违。更忆登攀处，天香满袖归。", "dynasty": "唐代", "author": "孙逖", "instruct": "五言律诗"}
{"title": "春游小诗 赠赵家璧同志", "content": "桃花红映锦江边，江上相逢又五年。酒热茶香谈笑里，相期干劲倍冲天。", "dynasty": "现代", "author": "老舍", "instruct": "七言绝句"}
{"title": "日用", "content": "舂谷灌园蔬，日长闲有余。何妨忍挥汗，合药施乡闾。", "dynasty": "宋代", "author": "陆游", "instruct": "五言绝句"}
{"title": "雀", "content": "恰见趋燕市，俄闻集兔园。雕笼驯养者，谁到翟公门。", "dynasty": "宋代", "author": "刘克庄", "instruct": "五言绝句"}
{"title": "春暮泛微水中流有作", "content": "微江春水绿於蓝，两岸花开雪满岩。纵棹中流望山顶，晴云如絮乱毵毵。", "dynasty": "宋代", "author": "张嵲", "instruct": "七言绝句"}
{"title": "牡丹", "content": "青帝于君事分偏，秾堆浮艳倚朱门。虽然占得笙歌地，将甚酬他雨露恩。", "dynasty": "唐代", "author": "唐彦谦", "instruct": "七言绝句"}
{"title": "鸳鸯", "content": "双浮双浴傍苔矶，蓼浦兰皋绣帐帏。长羡鹭鸶能洁白，不随鸂鶒斗毛衣。霞侵绿渚香衾暖，楼倚青云殿瓦飞。应笑随阳沙漠雁，洞庭烟暖又思归。", "dynasty": "唐代", "author": "卢汝弼", "instruct": "七言律诗"}
{"title": "辞蜀相妻女诗", "content": "一辞拾翠碧江湄，贫守蓬茅但赋诗。自服蓝衫居郡掾，永抛鸾镜画蛾眉。立身卓尔青松操，挺志铿然白璧姿。幕府若容为坦腹，愿天速变作男儿。", "dynasty": "唐代", "author": "黄崇嘏", "instruct": "七言律诗"}
{"title": "劝酒", "content": "休向尊前诉羽觥，百壶清酌与君倾。身同绿树年年老，事比红尘日日生。六国英雄徒反覆，九原松柏甚分明。醉乡路与乾坤隔，岂信人间有利名。", "dynasty": "唐代", "author": "徐夤", "instruct": "七言律诗"}
{"title": "村居", "content": "青草湖边白石西，花篱茅屋酒帘低。来来去去双黄鸟，不到浓阴不肯啼。", "dynasty": "明代", "author": "陈继儒", "instruct": "七言绝句"}
{"title": "口占", "content": "秋风已飒梧犹碧，宿雨才收稗亦花。天着工夫供醉眼，东邻有酒不堪赊。", "dynasty": "宋代", "author": "洪咨夔", "instruct": "七言绝句"}
{"title": "以嗜酒爱风竹卜居此林泉为韵作十小诗", "content": "吾犹金在冶，惟冶者所甄。谨毋出光怪，夜半号龙泉。", "dynasty": "宋代", "author": "方岳", "instruct": "五言绝句"}
{"title": "晚思", "content": "蛩馀窗下月，草湿阶前露。晚景凄我衣，秋风入庭树。", "dynasty": "唐代", "author": "司空曙", "instruct": "五言绝句"}
{"title": "早朝", "content": "柳暗百花明，春深五凤城。城乌睥睨晓，宫井辘轳声。方朔金门侍，班姬玉辇迎。仍闻遣方士，东海访蓬瀛。", "dynasty": "唐代", "author": "王维", "instruct": "五言律诗"}
{"title": "漫题", "content": "经乱年年厌别离，歌声喜似太平时。词臣更有中兴颂，磨取莲峰便作碑。", "dynasty": "唐代", "author": "司空图", "instruct": "七言绝句"}
{"title": "闻桂", "content": "山光水色染秋客，天际明霞一线红。冉冉有香来鼻观，广寒花气散晴空。", "dynasty": "宋代", "author": "卫宗武", "instruct": "七言绝句"}
{"title": "钓台", "content": "不爱三公汉禄荣，一丝风月许多清。只将节义高千古，岂钓人间利共名。", "dynasty": "宋代", "author": "俞桂", "instruct": "七言绝句"}
{"title": "市人有弄虎者儿辈请观饲以豚蹄睹其攫噬戏作", "content": "眈眈出柙小於菟，犹意他年见画图。养汝由来得无患，却惊赤手竞编须。", "dynasty": "宋代", "author": "韩元吉", "instruct": "七言绝句"}
{"title": "龙潭作", "content": "乍临毛发竖，双壁夹湍流。白日鸟影过，青苔龙气浮。蔽空云出石，应祷雨翻湫。四面耕桑者，先闻贺有秋。", "dynasty": "唐代", "author": "齐己", "instruct": "五言律诗"}
{"title": "梅花", "content": "的皪横枝爱老崔，一尊长对画图开。此生端有梅花分，閒远春风入手来。", "dynasty": "金朝", "author": "蔡松年", "instruct": "七言绝句"}
{"title": "遣怀", "content": "阻风中酒发鬅松，写字观书事事慵。忽听钟声忙睡起，海神庙下看迎龙。", "dynasty": "明代", "author": "唐之淳", "instruct": "七言绝句"}
{"title": "咏石", "content": "济北甄神贶，河西濯锦文。声应天池雨，影触岱宗云。燕归犹可候，羊起自成群。何当握灵髓，高枕绝嚣氛。", "dynasty": "唐代", "author": "苏味道", "instruct": "五言律诗"}
{"title": "暮春", "content": "芙蕖的历抽新叶，苜蓿阑干放晚花。白下门东春已老，莫鸣杨柳可藏鸦。", "dynasty": "宋代", "author": "王安石", "instruct": "七言绝句"}
{"title": "大言诗", "content": "线作长江扇作天，靸鞋抛向海东边。蓬莱信道无多路，只在谭生拄杖前。", "dynasty": "唐代", "author": "谭峭", "instruct": "七言绝句"}
{"title": "二月", "content": "二月春华已半归，江天况值雨垂垂。山梅倏忽花经眼，园杏须臾子满枝。", "dynasty": "宋代", "author": "曾布", "instruct": "七言绝句"}
{"title": "渔舍", "content": "渔舍时时须一到，水光山色净相亲。玉肌花貌不须替，自有阳台行雨人。", "dynasty": "宋代", "author": "姜特立", "instruct": "七言绝句"}
{"title": "古扇", "content": "昨日裁成夺夏威，忽逢秋节便相违。寒尘妒尽秦王女，凉殿恩随汉主妃。似月旧临红粉面，有风休动麝香衣。千年萧瑟关人事，莫语当时掩泪归。", "dynasty": "唐代", "author": "项斯", "instruct": "七言律诗"}
{"title": "春郊", "content": "胜日游效外，岚光入眼新。桃花开万树，又是一年人。", "dynasty": "宋代", "author": "吕声之", "instruct": "五言绝句"}
{"title": "端书", "content": "端书洗砚更焚香，冷淡生涯与转长。二十四桥红叶遍，雁声和月过东墙。", "dynasty": "清代", "author": "宋至", "instruct": "七言绝句"}
{"title": "喜雨", "content": "势掠郊原飞急雪，声摇窗户过奔雷。坐知多稼连云熟，不独新凉傍枕来。", "dynasty": "宋代", "author": "陆游", "instruct": "七言绝句"}
{"title": "芳草", "content": "泽国多芳草，年年长自春。应从屈平后，更苦不归人。", "dynasty": "唐代", "author": "黄滔", "instruct": "五言绝句"}
{"title": "哭同年罗著作", "content": "生死虽殊道义存，晓来襟袖有啼痕。只应知我方憔悴，时向商山入梦魂。", "dynasty": "宋代", "author": "王禹偁", "instruct": "七言绝句"}
{"title": "谢君实端明诗", "content": "人说昆崙多美玉，世传沧海有明珠。世传人说恐无据，今我家藏乃不虚。", "dynasty": "宋代", "author": "邵雍", "instruct": "七言绝句"}
{"title": "至鄂期年以饟事不给於诗己亥夏五廿有八日始", "content": "雪锦亭前水接天，晚波如縠放归船。新诗开务从今日，此是江行第一篇。", "dynasty": "宋代", "author": "岳珂", "instruct": "七言绝句"}
{"title": "新植红茶花偶出被人移去以诗索之", "content": "严恨柴门一树花，便随香远逐香车。花如解语还应道，欺我郎君不在家。", "dynasty": "唐代", "author": "卢肇", "instruct": "七言绝句"}
{"title": "章华", "content": "长恨章华亦陋夫，周秦仅可胜登徒。谁知南楚仍穷巷，骨像何妨自应图。", "dynasty": "宋代", "author": "张耒", "instruct": "七言绝句"}
{"title": "谢张廷老司理录示山居诗", "content": "憔悴经年客瘴乡，把君诗卷意差强。古人三语犹嗟赏，况是珠玑满锦囊！", "dynasty": "宋代", "author": "陆游", "instruct": "七言绝句"}
{"title": "张以道归自甬东先饷土物两诗为谢", "content": "梨柿鱼盐来海上，殷勤持送与閒官。缘何似得千金赠，明日重亲语笑欢。", "dynasty": "宋代", "author": "张镃", "instruct": "七言绝句"}
{"title": "戴仲伦求诗", "content": "来翁摊纸要求诗，犹胜儿童弱弄嬉。参得纯公行乐意，傍花随柳待他时。", "dynasty": "宋代", "author": "陈著", "instruct": "七言绝句"}
{"title": "湘西游吟草 其五 登山途中口占", "content": "天音鸟唱欲销魂，到此凡仙一界分。云绿泉青山壁翠，直教人悔软红尘。", "dynasty": "当代", "author": "何永沂", "instruct": "七言绝句"}
{"title": "怀旧", "content": "鹤鸣山下竹连云，凤集城边柳胦门。当日不知为客乐，如今回首却消魂。", "dynasty": "宋代", "author": "陆游", "instruct": "七言绝句"}
{"title": "早梅", "content": "东坞梅初动，香来托意深。明知在篱外，行到却难寻。", "dynasty": "宋代", "author": "陆游", "instruct": "五言绝句"}
{"title": "神物", "content": "神物登天扰可骑，如何孔甲但能羁。当时若更无刘累，龙意茫然岂得知。", "dynasty": "宋代", "author": "王安石", "instruct": "七言绝句"}
{"title": "已亥杂诗 230", "content": "二王只合为奴仆，何况唐碑八百通。欲与此铭分浩逸，北朝差许郑文公。", "dynasty": "清代", "author": "龚自珍", "instruct": "七言绝句"}
{"title": "强酒", "content": "若不坐禅销妄想，即须行醉放狂歌。不然秋月春风夜，争那闲思往事何。", "dynasty": "唐代", "author": "白居易", "instruct": "七言绝句"}
{"title": "西山静中吟", "content": "重重道气结成神，玉阙金堂逐日新。若数西山得道者，连予便是十三人。", "dynasty": "唐代", "author": "施肩吾", "instruct": "七言绝句"}
{"title": "春词", "content": "诞敷文德金铃振，尽纳熙河玉律谐。御柳宫梅动春意，朝来黄鸟亦喈喈。", "dynasty": "宋代", "author": "毛滂", "instruct": "七言绝句"}
{"title": "晓意", "content": "鸦帝曙色尚朦胧，惊起山房梦蝶翁。始悟区区大槐里，不如栩栩乱花中。", "dynasty": "宋代", "author": "刘克庄", "instruct": "七言绝句"}
{"title": "苔钱", "content": "庭砌方圆出化钧，何须抵死论钱神。贫家阿堵新添富，买断西湖风月春。", "dynasty": "宋代", "author": "俞桂", "instruct": "七言绝句"}
{"title": "已亥杂诗 275", "content": "绝业名山幸早成，更何方法遣今生。从兹礼佛烧香罢，整顿全神注定卿。", "dynasty": "清代", "author": "龚自珍", "instruct": "七言绝句"}
{"title": "高密长公主挽歌", "content": "湘渚韬灵迹，娥台静瑞音。凤逐清箫远，鸾随幽镜沉。霜处华芙落，风前银烛侵。寂寞平阳宅，月冷洞房深。", "dynasty": "唐代", "author": "上官仪", "instruct": "五言律诗"}
{"title": "吴中代蜀客吟", "content": "身狎吴儿家在蜀，春深屡唱思乡曲。峨眉风景无主人，锦江悠悠为谁绿。", "dynasty": "唐代", "author": "施肩吾", "instruct": "七言绝句"}
{"title": "三洲歌", "content": "相送巴陵口，含泪上舟行。不知三江水，何事亦分流？", "dynasty": "明代", "author": "陈子龙", "instruct": "五言绝句"}
{"title": "碧涧寺见元九侍御和展上人诗有三生之句因以和", "content": "廊下题诗满壁尘，塔前松树已皴鳞。古来唯有王文度，重见平生竺道人。", "dynasty": "唐代", "author": "刘禹锡", "instruct": "七言绝句"}
{"title": "郁林八景诗 其六 石室仙踪", "content": "乱峰嵯峨高插天，丹炉石室隐神仙。黄茅九转飞星去，洞口桃花空紫烟。", "dynasty": "明代", "author": "邝元乐", "instruct": "七言绝句"}
{"title": "临溪送别诗", "content": "怅望南浦诗。徙倚北梁步。叶上凉风初。日隐轻霞暮。荒城逈易阴。秋溪广难渡。沫泣岂徒然。君子行多露。", "dynasty": "南北朝", "author": "谢朓", "instruct": "五言律诗"}
{"title": "田鹤", "content": "散下渚田中，隐见菰蒲里。哀鸣自相应，欲作凌风起。", "dynasty": "唐代", "author": "司空曙", "instruct": "五言绝句"}
{"title": "已亥杂诗 209", "content": "空山徙倚倦游身，梦见城西阆苑春。一骑传笺朱邸晚，临风递与缟衣人。", "dynasty": "清代", "author": "龚自珍", "instruct": "七言绝句"}
{"title": "海榴", "content": "海榴开似火，先解报春风。叶乱裁笺绿，花宜插鬓红。蜡珠攒作蒂，缃彩剪成丛。郑驿多归思，相期一笑同。", "dynasty": "唐代", "author": "温庭筠", "instruct": "五言律诗"}
{"title": "横吹曲辞 洛阳陌", "content": "白玉谁家郎，回车渡天津。看花东上陌，惊动洛阳人。", "dynasty": "唐代", "author": "李白", "instruct": "五言绝句"}
{"title": "久雨闲闷，对酒偶吟", "content": "凄凄苦雨暗铜驼，袅袅凉风起漕河。自夏及秋晴日少，从朝至暮闷时多。鹭临池立窥鱼笱，隼傍林飞拂雀罗。赖有杯中神圣物，百忧无奈十分何。", "dynasty": "唐代", "author": "白居易", "instruct": "七言律诗"}
{"title": "楼居狂吟", "content": "胸次玲珑著九垓，政须时复兴崔巍。楼高手可扪星斗，移掇天河入酒杯。", "dynasty": "宋代", "author": "吴龙翰", "instruct": "七言绝句"}
{"title": "敬和栖霞先生鸟松阁作", "content": "风月阁中自一天，老松环抱暑无权。台澎坐理升平日，公退吟馀意适然。", "dynasty": "清代", "author": "王蓝玉", "instruct": "七言绝句"}
{"title": "寄感山二诗僧", "content": "欲听茶鼎转风松，底事云房白昼封。应在山中采樵去，雪深何处问行踪。", "dynasty": "宋代", "author": "姚勉", "instruct": "七言绝句"}
{"title": "四色诗", "content": "素鳞扬北渚。白水杜南宛。献环润玉塞。归珠照琼辕。", "dynasty": "南北朝", "author": "范云", "instruct": "五言绝句"}
{"title": "素梅 四六", "content": "闲花野草斗青红，一着冰霜扫地空。惟有老梅标致别，岁寒时节自春风。", "dynasty": "元代", "author": "王冕", "instruct": "七言绝句"}
{"title": "春雨", "content": "漠漠霏霏着柳条，轻寒争信杏花娇。江南二月如烟细，谁正春愁在丽谯。", "dynasty": "宋代", "author": "寇准", "instruct": "七言绝句"}
{"title": "再赠", "content": "众醉纷纷忌独醒，也思放意遣沈冥。斗牛用事无庸问，为问可年用酒星。", "dynasty": "宋代", "author": "赵蕃", "instruct": "七言绝句"}
{"title": "杂兴", "content": "粟无人馈方差快，门有僧敲未绝幽。岂是耄荒深绝物，从来不惯惹闲愁。", "dynasty": "宋代", "author": "陆游", "instruct": "七言绝句"}
{"title": "满月", "content": "社金流茂祉，庭玉表奇才。竹似因谈植，兰疑入梦栽。乌将八子去，凤逐九雏来。今夜明珠色，当随满月开。", "dynasty": "唐代", "author": "张谔", "instruct": "五言律诗"}
{"title": "寻隐者不遇 / 孙革访羊尊师诗", "content": "松下问童子，言师采药去。只在此山中，云深不知处。", "dynasty": "唐代", "author": "贾岛", "instruct": "五言绝句"}
{"title": "忠信吟", "content": "忠信于人最有情，平居非是鬼神轻。何须只在江湖上，患难切身然后行。", "dynasty": "宋代", "author": "邵雍", "instruct": "七言绝句"}
{"title": "菜地", "content": "依然山泽一臞儒，幸有先畴与敝庐。闻说醉乡方弄印，不知堪拜小侯无。", "dynasty": "宋代", "author": "刘克庄", "instruct": "七言绝句"}
{"title": "魏", "content": "伐罪书勋令不常，争教为帝与为王。十年小怨诛桓邵，一檄深雠怨孔璋。在井蛰龙如屈伏，食槽骄马忽腾骧。奸雄事过分明见，英识空怀许子将。", "dynasty": "唐代", "author": "徐夤", "instruct": "七言律诗"}
{"title": "秋", "content": "阳羡溪声冷骇人，洞庭山翠晚凝神。天将金玉为风露，曾为高秋几度贫。", "dynasty": "唐代", "author": "高蟾", "instruct": "七言绝句"}
{"title": "秋夜舟行宿前江", "content": "扁舟夜泊月明秋，水面鱼游趁闸流。更作娇痴儿女态，笑将竿竹掷丝钩。", "dynasty": "宋代", "author": "朱淑真", "instruct": "七言绝句"}
{"title": "蛩声", "content": "诚斋老子一皈休，最感蛩声五报秋。细听蛩声元自乐，人愁却道是他愁。", "dynasty": "宋代", "author": "杨万里", "instruct": "七言绝句"}
{"title": "酒徒", "content": "酒徒狂态少威仪，看碧成朱兀似痴。何似花时风月夕，提携欢伯缓相随。", "dynasty": "宋代", "author": "姜特立", "instruct": "七言绝句"}
{"title": "颍亭", "content": "颍上新亭瞰一川，几重旧址敞幽关。寒声北下当轩水，翠影西来扑槛山。远目静随孤鹤去，高情常共白云闲。知君久负巢由志，早晚相忘寂寞间。", "dynasty": "唐代", "author": "韩琮", "instruct": "七言律诗"}
{"title": "书感", "content": "楚些难招去干魂，正令舌在向谁论？中分白日归欹枕，全付青春与杜门。凛凛咥人愁履虎，区区染指畏尝鼋。残年誓报嗟何有？虚负明时养老恩。", "dynasty": "宋代", "author": "陆游", "instruct": "七言律诗"}
{"title": "已亥杂诗 56", "content": "孔壁微茫坠绪穷，笙歌绛帐启宗风。至今守定东京本，两庑如何阙马融。", "dynasty": "清代", "author": "龚自珍", "instruct": "七言绝句"}
{"title": "刺客", "content": "不了一毫事，空捐七尺躯。陶惜其人没，雄才以盗书。", "dynasty": "宋代", "author": "刘克庄", "instruct": "五言绝句"}
{"title": "偈", "content": "拈花微笑虚劳力，立雪齐腰枉用功。争似老卢无用处，却传衣钵振真风。", "dynasty": "宋代", "author": "释闻一", "instruct": "七言绝句"}
{"title": "渔父歌", "content": "曲岸深潭一山叟，驻眼看钩不移手。世人欲得知姓名，良久问他不开口。笋皮笠子荷叶衣，心无所营守钓矶。料得孤舟无定止，日暮持竿何处归。", "dynasty": "唐代", "author": "高适", "instruct": "七言律诗"}
{"title": "秋夕", "content": "叶声落如雨，月色白似霜。夜深方独卧，谁为拂尘床。", "dynasty": "唐代", "author": "白居易", "instruct": "五言绝句"}
{"title": "渡口", "content": "欲系孤舟日已斜，秋霜一岸著蒹葭。若为唤得愁魂醒，柱杖穿沙寻酒家。", "dynasty": "宋代", "author": "杨冠卿", "instruct": "七言绝句"}
{"title": "偶题", "content": "闲补亡书见废兴，偶然前古也填膺。秦宫犹自拜张禄，楚幕不知留范增。大道岂全关历数，雄图强半属贤能。燕台财力知多少，谁筑黄金到九层。", "dynasty": "唐代", "author": "徐夤", "instruct": "七言律诗"}
{"title": "东禅", "content": "东阡急雨未成泥，度密穿青取径微。邂逅无人成独往，殷懃有月与同归。", "dynasty": "宋代", "author": "陈师道", "instruct": "七言绝句"}
{"title": "本事诗", "content": "愧向尊前说报恩，香残玦黛浅含颦。卿自无言侬已会，湘兰天女是前身。", "dynasty": "近代", "author": "苏曼殊", "instruct": "七言绝句"}
{"title": "假寐见海山异甚作小诗记之", "content": "海如黛色深，浪作雪点溅；数峰黄金山，巉绝出水面。此非想与因，了了目中见。何时真往游？浮世付掣电。", "dynasty": "宋代", "author": "陆游", "instruct": "五言律诗"}
{"title": "筝", "content": "莫愁私地爱王昌，夜夜筝声怨隔墙。火凤有凰求不得，春莺无伴啭空长。急挥舞破催飞燕，慢逐歌词弄小娘。死恨相如新索妇，枉将心力为他狂。", "dynasty": "唐代", "author": "元稹", "instruct": "七言律诗"}
{"title": "春燕", "content": "多时窗外语呢喃，只要佳人卷绣帘。大厦已成须庆贺，高门频入莫憎嫌。花间舞蝶和香趁，江畔春泥带雨衔。栖息数年情已厚，营巢争肯傍他檐。", "dynasty": "唐代", "author": "刘兼", "instruct": "七言律诗"}
{"title": "夏夜", "content": "傍水迁书榻，开襟纳夜凉。星繁愁昼热，露重觉荷香。蛙吹鸣还息，蛛罗灭又光。正吟秋兴赋，桐景下西墙。", "dynasty": "唐代", "author": "韦庄", "instruct": "五言律诗"}
{"title": "望海", "content": "凭阑目送几飞鸿，无数归舟趁晚风。一抹夕阳天外挂，潮声似在港门东。", "dynasty": "清代", "author": "施家珍", "instruct": "七言绝句"}
{"title": "相和歌辞。班婕妤", "content": "君恩忽断绝，妾思终未央。巾栉不可见，枕席空馀香。窗暗网罗白，阶秋苔藓黄。应门寂已闭，流涕向昭阳。", "dynasty": "唐代", "author": "徐彦伯", "instruct": "五言律诗"}
{"title": "隋柳", "content": "夹浪分堤万树馀，为迎龙舸到江都。君看靖节高眠处，只向衡门种五株。", "dynasty": "唐代", "author": "汪遵", "instruct": "七言绝句"}
{"title": "山村经行因施药", "content": "驴肩每带药囊行，村巷欢欣夹道迎。共说向来曾活我，生儿多以陆为名。", "dynasty": "宋代", "author": "陆游", "instruct": "七言绝句"}
{"title": "叙怀", "content": "月里路从何处上，江边身合几时归。十年九陌寒风夜，梦扫芦花絮客衣。", "dynasty": "唐代", "author": "张蠙", "instruct": "七言绝句"}
{"title": "鸳鸯", "content": "红闲碧霁瑞烟开，锦翅双飞去又回。一种鸟怜名字好，尽缘人恨别离来。暖依牛渚汀莎媚，夕宿龙池禁漏催。相对若教春女见，便须携向凤凰台。", "dynasty": "唐代", "author": "罗邺", "instruct": "七言律诗"}
{"title": "宴杨驸马山池（一作陈羽诗，又作朱湾诗）", "content": "垂杨拂岸草茸茸，绣户帘前花影重。鲙下玉盘红缕细，酒开金瓮绿醅浓。中朝驸马何平叔，南国词人陆士龙。落日泛舟同醉处，回潭百丈映千峰。", "dynasty": "唐代", "author": "韩翃", "instruct": "七言律诗"}
{"title": "九日", "content": "有酒赏重阳，无烦白衣至。恐惊邻舍翁，谓是催租吏。", "dynasty": "清代", "author": "沈畯", "instruct": "五言绝句"}
{"title": "乞巧", "content": "七夕今宵看碧霄，牵牛织女渡河桥。家家乞巧望秋月，穿尽红丝几万条。", "dynasty": "唐代", "author": "林杰", "instruct": "七言绝句"}
{"title": "漂泊", "content": "槿坠蓬疏池馆清，日光风绪淡无情。鲈鱼斫鲙输张翰，橘树呼奴羡李衡。十口漂零犹寄食，两川消息未休兵。黄花催促重阳近，何处登高望二京。", "dynasty": "唐代", "author": "郑谷", "instruct": "七言律诗"}
{"title": "题花", "content": "繁花昨夜香苞裂，露裛风吹照野时。能与离人添怅望，一时留与子规啼。", "dynasty": "宋代", "author": "寇准", "instruct": "七言绝句"}
{"title": "读柳子厚榕叶满庭诗适闲云持萤火见示因赠", "content": "柳州未远似梧州，自古诗人善旅愁。手把流萤吟落叶，君看春半果如秋。", "dynasty": "清代", "author": "李宪皓", "instruct": "七言绝句"}
{"title": "绝句", "content": "花气薰人欲破禅，心情其实过中年。春来诗思何所似，八节滩头上水船。", "dynasty": "宋代", "author": "黄庭坚", "instruct": "七言绝句"}
{"title": "堤上 ", "content": "三更堤上如昼明，阵阵清风间水声。几个茅庐门尽掩，满天烟月少人行。", "dynasty": "清代", "author": "施昭澄", "instruct": "七言绝句"}
{"title": "患眼", "content": "三年患眼今年校，免与风光便隔生。昨日韩家后园里，看花犹似未分明。", "dynasty": "唐代", "author": "张籍", "instruct": "七言绝句"}
{"title": "中秋月（一作廖凝诗）", "content": "九十日秋色，今秋已半分。孤光吞列宿，四面绝微云。众木排疏影，寒流叠细纹。遥遥望丹桂，心绪更纷纷。", "dynasty": "唐代", "author": "李洞", "instruct": "五言律诗"}
{"title": "悼鹤", "content": "莫怪朝来泪满衣，坠毛犹傍水花飞。辽东旧事今千古，却向人间葬令威。", "dynasty": "唐代", "author": "皮日休", "instruct": "七言绝句"}
{"title": "秋思", "content": "傍县人来涕泗翻，蝗灾暴虎不堪言。天心似为衰翁地，饱食安眠独北村。", "dynasty": "宋代", "author": "陆游", "instruct": "七言绝句"}
{"title": "偶成", "content": "短发萧萧满镜秋，家居但觉岁时流。两年不见西湖面，笑我寒盟是白鸥。", "dynasty": "宋代", "author": "俞桂", "instruct": "七言绝句"}
{"title": "蓼花", "content": "十年诗酒客刀洲，每为名花秉烛游。老作渔翁犹喜事，数枝红蓼醉清秋。", "dynasty": "宋代", "author": "陆游", "instruct": "七言绝句"}
{"title": "同年前虞部李郎中自长沙赴行在余以紫石砚赠之赋诗代书", "content": "斧柯新样胜珠玑，堪赞星郎染翰时。不向东垣修直疏，即须西掖草妍词。紫光称近丹青笔，声韵宜裁锦绣诗。蓬岛侍臣今放逐，羡君回去逼龙墀。", "dynasty": "唐代", "author": "韩偓", "instruct": "七言律诗"}
{"title": "难言", "content": "掬土移山望山尽，投石填海望海满。持索捕风几时得，将刀斫水几时断。未若不相知，中心万仞何由款。", "dynasty": "唐代", "author": "韦应物", "instruct": "五言律诗"}
{"title": "溪行", "content": "晚天寒雨上滩时，他已扬舲我尚迟。自是樯低帆幅少，溪风终不两般吹。", "dynasty": "唐代", "author": "陆龟蒙", "instruct": "七言绝句"}
{"title": "戏舸", "content": "远舸冲开一路萍，岸傍偷上小茅亭。游人莫觅杯盘分，此地才应聚德星。", "dynasty": "唐代", "author": "薛能", "instruct": "七言绝句"}
{"title": "斑竹", "content": "重华南去不南还，二女啼痕在竹间。亦有富川苏子墨，至今枝叶尚斑斑。", "dynasty": "明代", "author": "杜琼", "instruct": "七言绝句"}
{"title": "除夜", "content": "事关休戚已成空，万里相思一夜中。愁到晓鸡声绝后，又将憔悴见春风。", "dynasty": "唐代", "author": "来鹄", "instruct": "七言绝句"}
{"title": "村舍", "content": "无怀葛天古遗民，种畲归来束涧薪。亭长闻名不识面，岂知明府是何人！", "dynasty": "宋代", "author": "陆游", "instruct": "七言绝句"}
{"title": "春雨", "content": "耕人扶耒语林丘，花外时时落一鸥。欲验春来多少雨，野塘漫水可回舟。", "dynasty": "宋代", "author": "周邦彦", "instruct": "七言绝句"}
{"title": "客去", "content": "送客归来月满檐，梅花微笑隔疏帘。酒醒今夜银屏冷，沉水薰炉旋旋添。", "dynasty": "宋代", "author": "刘翰", "instruct": "七言绝句"}
{"title": "军中醉饮寄沈八刘叟（一作杜甫诗）", "content": "酒渴爱江清，馀酣漱晚汀。软莎欹坐稳，冷石醉眠醒。野膳随行帐，华音发从伶。数杯君不见，都已遣沈冥。", "dynasty": "唐代", "author": "畅当", "instruct": "五言律诗"}
{"title": "句", "content": "地收楚蜀西南水，天与江湖旦暮风。可笑祖龙游不得，欲於何处访蓬莱。", "dynasty": "宋代", "author": "范习父", "instruct": "七言绝句"}
{"title": "相和歌辞。长门怨", "content": "空宫古廊殿，寒月照斜晖。卧听未央曲，满箱歌舞衣。", "dynasty": "唐代", "author": "卢纶", "instruct": "五言绝句"}
{"title": "红楼院应制（一作僧广宣诗）", "content": "红楼疑见白毫光，寺逼宸居福盛唐。支遁爱山情谩切，昙摩泛海路空长。经声夜息闻天语，炉气晨飘接御香。谁谓此中难可到，自怜深院得徊翔。", "dynasty": "唐代", "author": "沈佺期", "instruct": "七言律诗"}
{"title": "咏帘", "content": "素节轻盈珠影匀，何人巧思间成文。闲垂别殿风应度，半掩行宫麝欲薰。绣户远笼寒焰重，玉楼高挂曙光分。无情几恨黄昏月，才到如钩便堕云。", "dynasty": "唐代", "author": "徐夤", "instruct": "七言律诗"}
{"title": "竹", "content": "一节复一节，千枝攒万叶。我自不开花，免撩蜂与蝶。", "dynasty": "清代", "author": "郑燮", "instruct": "五言绝句"}
{"title": "晓雪", "content": "遶湖谁琢玉为屏，换却南堂万叠青。老子醉狂还自笑，持竿画字满中庭。", "dynasty": "宋代", "author": "陆游", "instruct": "七言绝句"}
{"title": "斗鸡", "content": "斗鸡初赐锦，舞马既登床。帘下宫人出，楼前御柳长。仙游终一閟，女乐久无香。寂寞骊山道，清秋草木黄。", "dynasty": "唐代", "author": "杜甫", "instruct": "五言律诗"}
{"title": "赠花", "content": "酒为看花酝，花须趁酒红。莫令芳树晚，使我绿尊空。金谷园无主，桃源路不通。纵非乘露折，长短尽随风。", "dynasty": "唐代", "author": "李群玉", "instruct": "五言律诗"}
{"title": "句容县东青阳馆作", "content": "句曲千峰暮，归人向远烟。风摇近水叶，云护欲晴天。夕照留山馆，秋光落草田。征途傍斜日，一骑独翩翩。", "dynasty": "唐代", "author": "李嘉祐", "instruct": "五言律诗"}
{"title": "即事", "content": "老觉山林可避人，正须麋鹿与同群。郤嫌鸟语犹多事，强管阴晴报客闻。", "dynasty": "宋代", "author": "陈师道", "instruct": "七言绝句"}
{"title": "蝇蝶鸡麝鸾凤等成篇", "content": "韩蝶翻罗幕，曹蝇拂绮窗。斗鸡回玉勒，融麝暖金釭.玳瑁明书阁，琉璃冰酒缸。画楼多有主，鸾凤各双双。", "dynasty": "唐代", "author": "李商隐", "instruct": "五言律诗"}
{"title": "觱篥", "content": "一管妙清商，纤红玉指长。雪藤新换束，霞锦旋抽囊。并揭声犹远，深含曲未央。坐中知密顾，微笑是周郎。", "dynasty": "唐代", "author": "张祜", "instruct": "五言律诗"}
{"title": "送李相公昭义平复起彼宣慰员外副行", "content": "天井虽收寇未平，所司促战急王程。晓驰云骑穿花去，夜与星郎带月行。新咏尽题关外事，故乡因过洛阳城。时逢寒食游人识，竟说从来有大名。", "dynasty": "唐代", "author": "顾非熊", "instruct": "七言律诗"}
{"title": "诏问山中何所有赋诗以答", "content": "山中何所有，岭上多白云。只可自怡悦，不堪持赠君。", "dynasty": "南北朝", "author": "陶弘景", "instruct": "五言绝句"}
{"title": "狼山", "content": "天外奇峰认九华，路人指点是狼牙。他年刻石题车马，会遣山前属汉家。", "dynasty": "宋代", "author": "韩元吉", "instruct": "七言绝句"}
{"title": "再经故元九相公宅池上作", "content": "故池春又至，一到一伤情。雁鹜群犹下，蛙螟衣已生。竹丛身后长，台势雨来倾。六尺孤安在，人间未有名。", "dynasty": "唐代", "author": "刘禹锡", "instruct": "五言律诗"}
{"title": "淮山", "content": "淮山无数不知名，山色遥看点点青。二百馀年仁草木，莫令污染犬羊腥。", "dynasty": "宋代", "author": "王十朋", "instruct": "七言绝句"}
{"title": "连朝", "content": "连朝溪雨溢荷塘，流水倾银万叶香。不是风吹乱花侧，那知处处著鸳鸯。", "dynasty": "宋代", "author": "张镃", "instruct": "七言绝句"}
{"title": "纸窗", "content": "偏宜酥壁称闲情，白似溪云溥似冰。不是野人嫌月色，免教风弄读书灯。", "dynasty": "唐代", "author": "郭震", "instruct": "七言绝句"}
{"title": "过九疑", "content": "二妃千古恨难刊，不为腩巡遂不还。空使湘江江上竹，至今犹染泪痕斑。", "dynasty": "宋代", "author": "马大同", "instruct": "七言绝句"}
{"title": "结客行", "content": "结客千金尽，酬恩一剑存。羞为狗盗伍，不傍孟尝门。", "dynasty": "明代", "author": "刘绩", "instruct": "五言绝句"}
{"title": "题画", "content": "百里同云雪满蓬，冥冥那复计西东。轻舟不畏邪溪水，向晓南风暮北风。", "dynasty": "明代", "author": "安磐", "instruct": "七言绝句"}
{"title": "西陵道士茶歌", "content": "乳窦溅溅通石脉，绿尘愁草春江色。涧花入井水味香，山月当人松影直。仙翁白扇霜鸟翎，拂坛夜读黄庭经。疏香皓齿有馀味，更觉鹤心通杳冥。", "dynasty": "唐代", "author": "温庭筠", "instruct": "七言律诗"}
{"title": "渔父", "content": "舴艋为舟力几多。江头云雨半相和。殷勤好，下长波。半夜潮生不那何。", "dynasty": "元代", "author": "吴镇", "instruct": "七言绝句"}
{"title": "香", "content": "沈水良材食柏珍，博山烟暖玉楼春。怜君亦是无端物，贪作馨香忘却身。", "dynasty": "唐代", "author": "罗隐", "instruct": "七言绝句"}
{"title": "十离诗。马离厩", "content": "雪耳红毛浅碧蹄，追风曾到日东西。为惊玉貌郎君坠，不得华轩更一嘶。", "dynasty": "唐代", "author": "薛涛", "instruct": "七言绝句"}
{"title": "杂感", "content": "莫悲建业荆榛满，昔日繁华是帝京。莫爱广陵台榭好，也曾芜没作荒城。鱼龙爵马皆如梦，风月烟花岂有情。行客不劳频怅望，古来朝市叹衰荣。", "dynasty": "唐代", "author": "韦庄", "instruct": "七言律诗"}
{"title": "游仙诗", "content": "旌翻玉华晦，神转云光移。袭舄黄山下，投佩朱路歧。", "dynasty": "南北朝", "author": "陆慧晓", "instruct": "五言绝句"}
{"title": "寻僧", "content": "秋净日晖晖，间行风满衣。寻僧虽不遇，折得菊花归。", "dynasty": "宋代", "author": "翁卷", "instruct": "五言绝句"}
{"title": "山行", "content": "红紫飘零笋蕨抽，一年芳事又成休。榆钱万叠春难买，落絮随风万点愁。", "dynasty": "宋代", "author": "卫宗武", "instruct": "七言绝句"}
{"title": "即目", "content": "偶然看树过平桥，老尽墙边杞朮苗。不分蛛丝与蜗壳，也随残照集芳条。", "dynasty": "宋代", "author": "张镃", "instruct": "七言绝句"}
{"title": "西施诗", "content": "高花岩外晓相鲜，幽鸟雨中啼不歇。红云飞过大江西，从此人间怨风月。", "dynasty": "唐代", "author": "西施", "instruct": "七言绝句"}
{"title": "秋雨", "content": "峰顶扩奇怀，天地收双目。长啸月横空，流声满岩谷。", "dynasty": "清代", "author": "戴亨", "instruct": "五言绝句"}
{"title": "张仪", "content": "荆楚南来又北归，分明舌在不应违。怀王本是无心者，笼得苍蝇却放飞。", "dynasty": "唐代", "author": "徐夤", "instruct": "七言绝句"}
{"title": "卢橘", "content": "皮似稗柿松而剥，核如龙眼味甘鲜。满盘的皪如金弹，业子分尝忆去年。", "dynasty": "宋代", "author": "李弥逊", "instruct": "七言绝句"}
{"title": "春晚", "content": "蜂儿撷蕊趁花心，燕子衔泥掠柳阴。处处浸身黄乍吐，护田肥水半篙深。", "dynasty": "宋代", "author": "吴可", "instruct": "七言绝句"}
{"title": "晚望", "content": "山气碧氤氲，深林带夕曛。人归孤嶂晚，犬吠隔溪云。杉竹何年种，烟尘此地分。桃源宁异此，犹恐世间闻。", "dynasty": "唐代", "author": "戴叔伦", "instruct": "五言律诗"}
{"title": "咏笔诗", "content": "昔闻兰蕙月，独是桃李年。春心傥未写，为君照情筵。", "dynasty": "南北朝", "author": "萧衍", "instruct": "五言绝句"}
{"title": "初秋行圃", "content": "落日无情最有情，遍催万树暮蝉鸣。听来咫尺无寻处，寻到旁边却不声。", "dynasty": "宋代", "author": "杨万里", "instruct": "七言绝句"}
{"title": "木犀", "content": "一段长长寂寞秋，著鞭芙菊尚包羞。搀先饱绽黄金粟，不落西风第二筹。", "dynasty": "宋代", "author": "史弥宁", "instruct": "七言绝句"}
{"title": "乱山", "content": "乱山深处转山多，此地栖身奈远何。莫问吾亲在何处，举头东岸是新罗。", "dynasty": "宋代", "author": "曾巩", "instruct": "七言绝句"}
{"title": "山中", "content": "空山无伴木无枝，鸟雀啾啾虎豹饥。独荷长镵衣短后，五更风雪葬要离。", "dynasty": "明代", "author": "陈继儒", "instruct": "七言绝句"}
{"title": "赋得三五明月满诗", "content": "三五兔辉成。浮阴冷复轻。只轮非战反。团扇少歌声。云前来往色。水上动摇明。况复高楼照。何嗟揽不盈。", "dynasty": "隋代", "author": "江总", "instruct": "五言律诗"}
{"title": "九日", "content": "阳数重时阴数残，露浓风硬欲成寒。莫言黄菊花开晚，独占樽前一日欢。", "dynasty": "唐代", "author": "黄滔", "instruct": "七言绝句"}
{"title": "自问", "content": "依仁台废悲风晚，履信池荒宿草春。自问老身骑马出，洛阳城里觅何人。", "dynasty": "唐代", "author": "白居易", "instruct": "七言绝句"}
{"title": "纪梦", "content": "古刹名岩石洞天，梦魂飞过几云巅。鸡声唱断游山路，正欲沿溪唤渡船。", "dynasty": "清代", "author": "章甫", "instruct": "七言绝句"}
{"title": "秋霁", "content": "雨霁长空荡涤清，远山初出未知名。夜来江上如钩月，时有惊鱼掷浪声。", "dynasty": "唐代", "author": "崔道融", "instruct": "七言绝句"}
{"title": "白发", "content": "白发千梳昼景暄，乌瓶一啜夜窗寒。庙堂勤苦茅斋静，不见人心是两般。", "dynasty": "宋代", "author": "张载", "instruct": "七言绝句"}
{"title": "静吟", "content": "居官役役簿书间，及到家山困往还。若欲静吟无俗累，算来却是客中闲。", "dynasty": "宋代", "author": "史弥宁", "instruct": "七言绝句"}
{"title": "相和歌辞。乌夜啼", "content": "忽忽南飞返，危弦共怨凄。暗霜移树宿，残夜绕枝啼。咽绝声重叙，愔淫思乍迷。不妨还报喜，误使玉颜低。", "dynasty": "唐代", "author": "张祜", "instruct": "五言律诗"}
{"title": "春日行次钱塘却寄台州姚中丞", "content": "岂为无心求上第，难安帝里为家贫。江南江北闲为客，潮去潮来老却人。两岸雨收莺语柳，一楼风满角吹春。花前不独垂乡泪，曾是朱门寄食身。", "dynasty": "唐代", "author": "杜荀鹤", "instruct": "七言律诗"}
{"title": "约客", "content": "黄梅时节家家雨，青草池塘处处蛙。有约不来过夜半，闲敲棋子落灯花。", "dynasty": "宋代", "author": "赵师秀", "instruct": "七言绝句"}
{"title": "寄内", "content": "条桑初绿即为别，柿叶半红犹未归。不如村妇知时节，解为田夫秋捣衣。", "dynasty": "唐代", "author": "白居易", "instruct": "七言绝句"}
{"title": "三年", "content": "三年宦牒托东侯，旌荡危心斛貯愁。一命鸿毛徒许国，单身萤火若惊秋。", "dynasty": "宋代", "author": "宋祁", "instruct": "七言绝句"}
{"title": "读吕舍人诗追次其韵", "content": "道士成金丹，青云可接翼；小夫岂知此，危坐学数息。如持一畚上，自谓河可塞。生不遇硕师，几何不自贼。", "dynasty": "宋代", "author": "陆游", "instruct": "五言律诗"}
{"title": "江行至沙浦", "content": "烟霞接杳冥，旅泊寄回汀。夜雨雷电歇，春江蛟蜃腥。城侵潮影白，峤截鸟行青。遍欲探泉石，南须过洞庭。", "dynasty": "唐代", "author": "张乔", "instruct": "五言律诗"}
{"title": "四色诗", "content": "乌林叶将霣。墨池水就干。玄豹藏暮雨。黑豹凌夜寒。", "dynasty": "南北朝", "author": "范云", "instruct": "五言绝句"}
{"title": "溪上", "content": "采莲溪上女，舟小怯摇风。惊起鸳鸯宿，水云撩乱红。", "dynasty": "唐代", "author": "顾况", "instruct": "五言绝句"}
{"title": "黄葵", "content": "春晚独馀芳，风回带酒香。美人偏爱看，因似御衣裳。", "dynasty": "明代", "author": "高启", "instruct": "五言绝句"}
{"title": "试士", "content": "相期同上凤池班，文字丹黄手自删。却笑蓬庐非广厦，也教寒士尽欢颜。", "dynasty": "清代", "author": "何如谨", "instruct": "七言绝句"}
{"title": "八阵图", "content": "功盖三分国，名成八阵图。江流石不转，遗恨失吞吴。", "dynasty": "唐代", "author": "杜甫", "instruct": "五言绝句"}
{"title": "九叠", "content": "商略红儿何足比，丁宁青女不须嗔。故横瘦影禁持月，时送微香漏泄春。", "dynasty": "宋代", "author": "刘克庄", "instruct": "七言绝句"}
{"title": "晚步", "content": "清水芙蓉未肯开，暑天花草底差排。鹿葱金凤何为者，也得园亭护两阶。", "dynasty": "宋代", "author": "杨万里", "instruct": "七言绝句"}
{"title": "临顿宅将有归于之日鲁望以诗见贶，因抒怀酬之", "content": "共老林泉忍暂分，此生应不识回文。几枚竹笥送德曜，一乘柴车迎少君。举案品多缘涧药，承家事少为谿云。居然自是幽人事，辄莫教他孙寿闻。", "dynasty": "唐代", "author": "皮日休", "instruct": "七言律诗"}
{"title": "九月九日诗", "content": "劲风肃林阿，鸣雁惊时候。篱菊熙寒丛，竹枝不改茂。", "dynasty": "南北朝", "author": "范泰", "instruct": "五言绝句"}
{"title": "闷题", "content": "莫厌九衢尘土间，秋晴满眼是南山。僧家未必全无事，道著访僧心且闲。", "dynasty": "唐代", "author": "郑谷", "instruct": "七言绝句"}
{"title": "送客", "content": "夸毗子有谁存者，恩泽侯何足道哉。一叶绝江载愁去，万花环席突围来。", "dynasty": "宋代", "author": "刘克庄", "instruct": "七言绝句"}
{"title": "渭水", "content": "吕叟年八十，皤然持钓钩。意在静天下，岂唯食营丘。师臣有家法，小白犹尊周。日暮驻征策，爱兹清渭流。", "dynasty": "唐代", "author": "权德舆", "instruct": "五言律诗"}
{"title": "浮云行", "content": "大野有贤人，大朝有圣君。如何彼浮云，掩蔽白日轮。安得东南风，吹散八表外。使之天下人，共见尧眉彩。", "dynasty": "唐代", "author": "齐己", "instruct": "五言律诗"}
{"title": "梅", "content": "溪上寒梅初满枝，夜来霜月透芳菲。清光寂寞思无尽，应待琴尊与解围。", "dynasty": "唐代", "author": "崔道融", "instruct": "七言绝句"}
{"title": "巢山", "content": "短发巢山客，人知姓字谁？穿林双不借，取水一军持。渴鹿群窥涧，惊猿独袅枝。何曾畜笔砚，景物自成诗。", "dynasty": "宋代", "author": "陆游", "instruct": "五言律诗"}
{"title": "赵佥见过不值有诗次韵", "content": "草庐不惯高轩过，莫怪樵青久未应。一片断云寻宿处，有诗谁与录侯鲭。", "dynasty": "宋代", "author": "方岳", "instruct": "七言绝句"}
{"title": "常州太平寺法华院薝卜亭醉题", "content": "六花薝卜林间佛，九节菖蒲石上仙。何似东坡铁拄杖，一时惊散野狐禅。", "dynasty": "宋代", "author": "苏轼", "instruct": "七言绝句"}
{"title": "闻雁", "content": "飞尽沙田到水乡，年年来往为谁忙。只贪月夜芦花宿，不是将身傍稻粱。", "dynasty": "宋代", "author": "施枢", "instruct": "七言绝句"}
{"title": "鱼虾", "content": "一尺盆池数种荷，鱼虾亦解起风波。尔来未识天池乐，更有鲸鹏奈尔何。", "dynasty": "宋代", "author": "张耒", "instruct": "七言绝句"}
{"title": "探春吟", "content": "草色依稀绿，花稍隐约红。一般难道说，如醉在心中。", "dynasty": "宋代", "author": "邵雍", "instruct": "五言绝句"}
{"title": "梨", "content": "霜降红梨熟，柔柯已不胜。未尝蠲夏渴，长见助春冰。", "dynasty": "宋代", "author": "苏轼", "instruct": "五言绝句"}
{"title": "酬张十八病中寄诗", "content": "本性慵远行，绵绵病自生。见君绸缪思，慰我寂寞情。风幌夜不掩，秋灯照雨明。彼愁此又忆，一夕两盈盈。", "dynasty": "唐代", "author": "王建", "instruct": "五言律诗"}
{"title": "知府伯常度支宿熙春台辄成拙诗上寄", "content": "云藏雨意明还暗，水激溪声断复来。恨君不且留千骑，同折岩花对酒杯。", "dynasty": "宋代", "author": "张纮", "instruct": "七言绝句"}
{"title": "芭蕉", "content": "以此叶阴凉，代彼青琅玕。但恐本质脆，不堪期岁寒。", "dynasty": "宋代", "author": "曾几", "instruct": "五言绝句"}
{"title": "杂赋", "content": "昔人莽莽荒丘里，陈迹纷纷朽简中。毕竟是非谁辨得，举杯吾欲问虚空。", "dynasty": "宋代", "author": "陆游", "instruct": "七言绝句"}
{"title": "戏吟", "content": "落魄正当年，人皆笑我颠。乾坤时运动，沦海渺无边。", "dynasty": "宋代", "author": "张继先", "instruct": "五言绝句"}
{"title": "郊庙歌辞。仪坤庙乐章。舒和", "content": "送文迎武递参差，一始一终光圣仪。四海生人歌有庆，千龄孝享肃无亏。", "dynasty": "唐代", "author": "胡雄", "instruct": "七言绝句"}
{"title": "五更", "content": "五更人物遽喧呼，不信清湖逆旅居。齿发如斯吾老矣，一身蝴蝶梦蘧蘧。", "dynasty": "宋代", "author": "韩淲", "instruct": "七言绝句"}
{"title": "槎", "content": "浪痕龙迹老欹危，流落何时别故枝。岁月空教苔藓积，芳菲长倩薜萝知。有文在朽人难识，无蠹藏心鸟莫窥。家近沧浪从泛去，碧天消息不参差。", "dynasty": "唐代", "author": "吴融", "instruct": "七言律诗"}
{"title": "自城东至以诗代书，戏招李六拾遗、崔二十六先辈", "content": "青门走马趁心期，惆怅归来已校迟。应过唐昌玉蕊后，犹当崇敬牡丹时。暂游还忆崔先辈，欲醉先邀李拾遗。尚残半月芸香俸，不作归粮作酒赀。", "dynasty": "唐代", "author": "白居易", "instruct": "七言律诗"}
{"title": "海仙花诗", "content": "何年移植在僧家，一簇柔条缀彩霞。锦带为名卑且俗，为君呼作海仙花。", "dynasty": "宋代", "author": "王禹偁", "instruct": "七言绝句"}
{"title": "旧游", "content": "扶胥黄木水连空，曾读韩碑访祝融。安得六丁机万弩，岷江西去海潮东。", "dynasty": "宋代", "author": "刘克庄", "instruct": "七言绝句"}
{"title": "诗", "content": "见上客兮心历乱。送短诗兮怀长叹。中人望兮蚕既饥。爕蹀暮兮思夜半。", "dynasty": "南北朝", "author": "江淹", "instruct": "七言绝句"}
{"title": "喜钱左丞再除华州，以诗伸贺", "content": "左辖辍中台，门东委上才。彤襜经宿到，绛帐及春开。民望恳难夺，天心慈易回。那知不隔岁，重借寇恂来。", "dynasty": "唐代", "author": "白居易", "instruct": "五言律诗"}
{"title": "有感", "content": "天将转冷热连日，云欲开晴雨数丝。造物从容消长处，盍将人事此中推。", "dynasty": "宋代", "author": "陈著", "instruct": "七言绝句"}
{"title": "落日", "content": "落日沧波绝岛滨，悲笳一动剧伤神。谁知北海吞毡日，不爱英雄爱美人。", "dynasty": "清代", "author": "苏曼殊", "instruct": "七言绝句"}
{"title": "柱上诗", "content": "爷娘送我青枫根，不记青枫几回落。当时手刺衣上花，今日为灰不堪著。", "dynasty": "唐代", "author": "巴陵馆鬼", "instruct": "七言绝句"}
{"title": "萱", "content": "屣步寻芳草，忘忧自结丛。黄英开养性，绿叶正依笼。色湛仙人露，香传少女风。还依北堂下，曹植动文雄。", "dynasty": "唐代", "author": "李峤", "instruct": "五言律诗"}
{"title": "西极天马歌", "content": "天马徕兮从西极。经万里兮归有德。承灵威兮降外国。涉流沙兮四夷服。", "dynasty": "两汉", "author": "刘彻", "instruct": "七言绝句"}
{"title": "云山", "content": "京洛云山外，音书静不来。神交作赋客，力尽望乡台。衰疾江边卧，亲朋日暮回。白鸥元水宿，何事有馀哀。", "dynasty": "唐代", "author": "杜甫", "instruct": "五言律诗"}
{"title": "雷岩诗", "content": "空岩发灵籁，彷佛如风雷。只疑函宝剑，天遣六丁开。", "dynasty": "宋代", "author": "苏轼", "instruct": "五言绝句"}
{"title": "可爱诗", "content": "风帷闪珠带。月幌垂雾罗。魏粲缝秋裳。赵艳习春秋。", "dynasty": "南北朝", "author": "鲍照", "instruct": "五言绝句"}
{"title": "咏鹤", "content": "缟衣湖上月明天，雪影飘飘意欲仙。世网从来禁不得，高飞冲破晚秋烟。", "dynasty": "宋代", "author": "史弥逊", "instruct": "七言绝句"}
{"title": "五星", "content": "五纬煌煌裹在秦，项王称霸沛公臣。谁知四百年天下，已属宽仁大度人。", "dynasty": "宋代", "author": "谢枋得", "instruct": "七言绝句"}
{"title": "世上", "content": "世上悠悠东逝波，金丹将奈鬓丝何！墙头杨柳知秋早，窗外芭蕉受雨多。伏枥自应如老骥，还乡元欲借明驼。吾棋一局千年事，从使旁观烂斧柯。", "dynasty": "宋代", "author": "陆游", "instruct": "七言律诗"}
{"title": "红梅", "content": "色异味同失主张，厌寒附暖逐群芳。当知不改冰霜操，戏学陶家艳冶妆。", "dynasty": "宋代", "author": "陈景沂", "instruct": "七言绝句"}
{"title": "句", "content": "爱彼云外人，求取涧底泉。风吹芭蕉拆，鸟啄梧桐落。。", "dynasty": "唐代", "author": "朱放", "instruct": "五言绝句"}
{"title": "偶作", "content": "十载独扃扉，唯为二雅诗。道孤终不杂，头白更何疑。句冷杉松与，霜严鼓角知。修心对闲镜，明月印秋池。", "dynasty": "唐代", "author": "贯休", "instruct": "五言律诗"}
{"title": "日射", "content": "日射纱窗风撼扉，香罗拭手春事违。回廊四合掩寂寞，碧鹦鹉对红蔷薇。", "dynasty": "唐代", "author": "李商隐", "instruct": "七言绝句"}
{"title": "寿阳王花烛图（一作沈佺期诗）", "content": "仙媛乘龙日，天孙捧雁来。可怜桃李树，更绕凤凰台。烛照香车入，花临宝扇开。莫令银箭晓，为尽合欢杯。", "dynasty": "唐代", "author": "宋之问", "instruct": "五言律诗"}
{"title": "古意", "content": "净扫黄金阶，飞霜皎如雪。下帘弹箜篌，不忍见秋月。", "dynasty": "唐代", "author": "崔国辅", "instruct": "五言绝句"}
{"title": "咏梧桐诗", "content": "秋还遽已落。春晓犹未荑。微叶虽可贱。一剪或成珪。", "dynasty": "南北朝", "author": "沈约", "instruct": "五言绝句"}
{"title": "潭上作", "content": "竹岛残阳映翠微，雪翎禽过碧潭飞。人间未有关身事，每到渔家不欲归。", "dynasty": "唐代", "author": "张乔", "instruct": "七言绝句"}
{"title": "日暮", "content": "牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。", "dynasty": "唐代", "author": "杜甫", "instruct": "五言律诗"}
{"title": "江浦赋诗", "content": "帝献二仪合，黄华千里清。边笳城上响，寒月浦中明。", "dynasty": "南北朝", "author": "李谐", "instruct": "五言绝句"}
{"title": "七夕", "content": "玉殿凭肩共语时，风清月坠有谁知。梧桐秋雨三山远，始信生前有别离。", "dynasty": "宋代", "author": "倪涛", "instruct": "七言绝句"}
{"title": "河间", "content": "南归雁荡报郎君，老子精神健十分。不为瀛洲复相见，阿戎翻隔万山云。", "dynasty": "宋代", "author": "文天祥", "instruct": "七言绝句"}
{"title": "蓟门行", "content": "置酒军中舞又歌，雪花偏向蓟门多。醉来欲取平胡印，报道天骄已请和。", "dynasty": "明代", "author": "王慎中", "instruct": "七言绝句"}
{"title": "雨夜", "content": "病多渐减灯前课，老甚都忘枕上愁。一段高情谁会得，卧听檐雨泻清秋。", "dynasty": "宋代", "author": "陆游", "instruct": "七言绝句"}
{"title": "洛", "content": "九洛韶光媚，三川物候新。花明丹凤浦，日映玉鸡津。元礼期仙客，陈王睹丽人。神龟方锡瑞，绿字重来臻。", "dynasty": "唐代", "author": "李峤", "instruct": "五言律诗"}
{"title": "春日", "content": "风云吹絮柳飞花，睡起钩帘日半斜。四海随人双燕子，相逢处处作生涯。", "dynasty": "宋代", "author": "胡直孺", "instruct": "七言绝句"}
{"title": "偈", "content": "二十馀年用意猜，几番曾把此心灰。而今潦倒逢知己，李白元来是秀才。", "dynasty": "宋代", "author": "释真净", "instruct": "七言绝句"}
{"title": "丛竹图赠内弟周思敬就题", "content": "窈窕复蒙茏，千山万竹中。幽人夜惊起，秋雨共秋风。", "dynasty": "明代", "author": "高启", "instruct": "五言绝句"}
{"title": "除夕", "content": "六圣涵濡作幸民，明朝七十八年身。门前西走都城道，卧看无穷来往人。", "dynasty": "宋代", "author": "陆游", "instruct": "七言绝句"}
{"title": "早发", "content": "东窗未明尘梦苏，呼童结束登征途。落叶铺霜马蹄滑，寒猿啸月人心孤。时逆帽檐风刮顶，旋呵鞭手冻粘须。青云快活一未见，争得安闲钓五湖。", "dynasty": "唐代", "author": "杜荀鹤", "instruct": "七言律诗"}
{"title": "郡圃", "content": "侧曲艳歌閒送日，晚花初叶暗留春。舞狂风蝶时过树，啼熟林莺不避人。", "dynasty": "宋代", "author": "宋祁", "instruct": "七言绝句"}
{"title": "深春", "content": "啾啾冻草群飞雀，袅袅高林独啸猿。忽忆淮南春意动，早梅池馆断鸿天。", "dynasty": "宋代", "author": "张耒", "instruct": "七言绝句"}
{"title": "偶成", "content": "燕雀纷纷出乱麻，汉江西畔使君家。空堂自恨无金弹，任尔啾啾到日斜。", "dynasty": "宋代", "author": "夏竦", "instruct": "七言绝句"}
{"title": "虚席", "content": "一闭香闺后，罗衣尽施僧。鼠偷筵上果，蛾扑帐前灯。土蚀钗无凤，尘生镜少菱。有时还影响，花叶曳香缯。", "dynasty": "唐代", "author": "韦庄", "instruct": "五言律诗"}
{"title": "已亥杂诗 266", "content": "青鸟衔来双鲤鱼，自缄红泪请回车。六朝文体闲征遍，那有萧娘谢罪书。", "dynasty": "清代", "author": "龚自珍", "instruct": "七言绝句"}
{"title": "峡山亭月夜独宿对樱桃花有怀伊川别墅金陵作", "content": "皎月照芳树，鲜葩含素辉。愁人惜春夜，达曙想岩扉。风静阴满砌，露浓香入衣。恨无金谷妓，为我奏思归。", "dynasty": "唐代", "author": "李德裕", "instruct": "五言律诗"}
{"title": "谷口", "content": "万朵千枝满谷中，含成谷口是墙东。先生老向花中坐，莫放东风落晚红。", "dynasty": "宋代", "author": "舒岳祥", "instruct": "七言绝句"}
{"title": "霜", "content": "应节谁穷造化端，菊黄豺祭问应难。红窗透出鸳衾冷，白草飞时雁塞寒。露结芝兰琼屑厚，日干葵藿粉痕残。世间无比催摇落，松竹何人肯更看。", "dynasty": "唐代", "author": "徐夤", "instruct": "七言律诗"}
{"title": "适意", "content": "一灯相伴十余年，旧事陈言知几编。到了不如无累後，困来颠倒枕书眠。", "dynasty": "宋代", "author": "王安石", "instruct": "七言绝句"}
{"title": "子瞻去岁春侍立迩英子由秋冬间相继入侍作诗", "content": "赤壁归来入紫清，堂堂心在鬓雕零。江沙踏破青鞋底，却结丝絇侍禁庭。", "dynasty": "宋代", "author": "黄庭坚", "instruct": "七言绝句"}
{"title": "洛阳春吟", "content": "十日好花都去尽，可怜青帝用功深。游人莫便无凭据，未必红芳胜绿阴。", "dynasty": "宋代", "author": "邵雍", "instruct": "七言绝句"}
{"title": "已亥杂诗 91", "content": "北俊南孊气不同，少能炙轂老能聪。可知销尽劳生骨，即在方言两卷中。", "dynasty": "清代", "author": "龚自珍", "instruct": "七言绝句"}
{"title": "先主庙次唐贞元中张俨诗韵", "content": "猾贼挟至尊，天命矜在己。岂知高帝业，煌煌汉中起。", "dynasty": "宋代", "author": "陆游", "instruct": "五言绝句"}
{"title": "与微之唱和来去常以竹筒贮诗陈协律美而成篇因以此答", "content": "拣得琅玕截作筒，缄题章句写心胸。随风每喜飞如鸟，渡水常忧化作龙。粉节坚如太守信，霜筠冷称大夫容。烦君赞咏心知愧，鱼目骊珠同一封。", "dynasty": "唐代", "author": "白居易", "instruct": "七言律诗"}
{"title": "勉吟僧", "content": "千途万辙乱真源，白昼劳形夜断魂。忍著袈裟把名纸，学他低折五侯门。", "dynasty": "唐代", "author": "齐己", "instruct": "七言绝句"}
{"title": "秋兴", "content": "足力蹒跚少迎客，目视昏短常废书。赖是门前秋水长，沙鸥未遽与人疏。", "dynasty": "宋代", "author": "陆游", "instruct": "七言绝句"}
{"title": "寒食日儿辈游尼庵戏作", "content": "杂英满树春欲过，修竹参云万余个。头陀云顶出迎宾，恐是当时刘铁磨。", "dynasty": "宋代", "author": "张嵲", "instruct": "七言绝句"}
{"title": "九日", "content": "寻诗绕遍一篱花，落叶声中日易斜。忆得高堂临别语，授衣时节望还家。", "dynasty": "清代", "author": "万夔辅", "instruct": "七言绝句"}
{"title": "古词", "content": "一合相思泪，临江洒素秋。碧波如会意，却与向西流。", "dynasty": "唐代", "author": "李群玉", "instruct": "五言绝句"}
{"title": "夜兴", "content": "簟纹如水浸蟾光，睡觉湖边月半床。道是广寒疑不是，月中那得藕花香。", "dynasty": "宋代", "author": "汪莘", "instruct": "七言绝句"}
{"title": "归途轿中读参寥诗", "content": "车中无作惟生睡，卷里何佳却胜闲。会意贪看三五句，回头悔失数重山。", "dynasty": "宋代", "author": "杨万里", "instruct": "七言绝句"}
{"title": "流民", "content": "生涯不复旧桑田，瓦釜荆篮止道边。日暮榆园拾青荚，可怜无数沈郎钱。", "dynasty": "宋代", "author": "晁补之", "instruct": "七言绝句"}
{"title": "浴罢", "content": "浴罢云鬟乱不梳，清癯无力气方苏。坐来始觉神魂定，尚怯凉风到坐隅。", "dynasty": "宋代", "author": "朱淑真", "instruct": "七言绝句"}
{"title": "已亥杂诗 137", "content": "故人有子尚饘粥，抱君等身大著作。刘向而后此大宗，岂同陈晁竟目录。", "dynasty": "清代", "author": "龚自珍", "instruct": "七言绝句"}
{"title": "偶题", "content": "俟时轻进固相妨，实行丹心仗彼苍。萧艾转肥兰蕙瘦，可能天亦妒馨香。", "dynasty": "唐代", "author": "韩偓", "instruct": "七言绝句"}
{"title": "晋公魏国夫人柳氏挽歌", "content": "鱼轩海上遥，鸾影月中销。双剑来时合，孤桐去日凋。夕阳迷陇隧，秋雨咽笳箫。画翣无留影，铭旌已度桥。", "dynasty": "唐代", "author": "顾况", "instruct": "五言律诗"}
{"title": "题赵干江行初雪图", "content": "瓜步西头水拍天，白鸥波上寄长年。个中认得江南手，十里黄芦雪打船。", "dynasty": "宋代", "author": "李弥逊", "instruct": "七言绝句"}
{"title": "赋松", "content": "乔松磊磊多奇节，冬无霜雪夏无热。根头更有千岁苓，知谁可语长生诀。", "dynasty": "宋代", "author": "谢枋得", "instruct": "七言绝句"}
{"title": "赠僧", "content": "乱山秋木穴，里有灵蛇藏。铁锡挂临海，石楼闻异香。出尘头未白，入定衲凝霜。莫话五湖事，令人心欲狂。", "dynasty": "唐代", "author": "贾岛", "instruct": "五言律诗"}
{"title": "崔湖州赠红石琴荐焕如锦文，无以答之，以诗酬谢", "content": "赪锦支绿绮，韵同相感深。千年古涧石，八月秋堂琴。引出山水思，助成金玉音。人间无可比，比我与君心。", "dynasty": "唐代", "author": "白居易", "instruct": "五言律诗"}
{"title": "览故人题僧院诗", "content": "高阁清吟寄远公，四时云月一篇中。今来借问独何处，日暮槿花零落风。", "dynasty": "唐代", "author": "许浑", "instruct": "七言绝句"}
{"title": "重阳", "content": "节物惊心两鬓华，东篱空绕未开花。百年将半仕三已，五亩就荒天一涯。岂有白衣来剥啄，一从乌帽自欹斜。真成独坐空搔首，门柳萧萧噪暮鸦。", "dynasty": "唐代", "author": "高适", "instruct": "七言律诗"}
{"title": "自题", "content": "我为平易政不苟，无复遣人夺农作。看汝鼓腹乐太平，老瓦盆中盛酒酪。", "dynasty": "宋代", "author": "胡绾", "instruct": "七言绝句"}
{"title": "太息", "content": "祷庙祈神望岁穰，今年中熟更堪伤。百钱斗米无人要，贯朽何时发积藏？", "dynasty": "宋代", "author": "陆游", "instruct": "七言绝句"}
{"title": "闲居", "content": "日日门长闭，怜家亦懒过。头风春饮苦，眼晕夜书多。幽鸟偏栖竹，凡人笑种莎。近来难得酒，无计奈愁何。", "dynasty": "唐代", "author": "姚合", "instruct": "五言律诗"}
{"title": "蝶", "content": "庭下幽花取次香，飞飞小蝶占年光。幽人为尔凭窗久，可爱深黄爱浅黄？", "dynasty": "宋代", "author": "陆游", "instruct": "七言绝句"}
{"title": "梦中作", "content": "百年奇特几张纸，千古英雄一窖尘。惟有炳然周孔教，至今仁义浸生民。", "dynasty": "宋代", "author": "谢涛", "instruct": "七言绝句"}
{"title": "别张洗马枢诗", "content": "别席惨无言。离悲两相顾。君登苏武桥。我见杨朱路。关山负雪行。河水乘冰渡。愿子着朱鸢。知余在玄菟。", "dynasty": "南北朝", "author": "庾信", "instruct": "五言律诗"}
{"title": "游僊", "content": "初珥金貂谒紫皇，僊班最近玉炉香。为怜未惯层霄冷，独赐流霞九酝觞。", "dynasty": "宋代", "author": "陆游", "instruct": "七言绝句"}
{"title": "移官南浦作", "content": "簿领初为建水栖，移官南浦又沈迷。溪山转处人烟隔，惟有黄鹂一样啼。", "dynasty": "宋代", "author": "徐玑", "instruct": "七言绝句"}
{"title": "即事", "content": "翠屏珠幌水沉烟，日日春风醉筦弦。得似南湖老渔隐，短蓑铜斗白鸥前。", "dynasty": "宋代", "author": "史弥宁", "instruct": "七言绝句"}
{"title": "述志诗", "content": "手握乾坤杀伐权，斩邪留正解民悬。眼通西北江山外，声振东南日月边。展爪似嫌云路小，腾身何怕汉程偏。风雷鼓舞三千浪，易象飞龙定在天。", "dynasty": "清代", "author": "洪秀全", "instruct": "七言律诗"}
{"title": "可惜", "content": "帘幕重重下玉钩，隔帘春在柳梢头。东风著意相料理，吹去杨花不自由。", "dynasty": "宋代", "author": "康与之", "instruct": "七言绝句"}
{"title": "柳", "content": "静是无憀动是狂，秋蝉两两抱斜阳。不知才思能多少，瘦得腰肢似沈郎。", "dynasty": "宋代", "author": "刘克庄", "instruct": "七言绝句"}
{"title": "舟晚", "content": "汀夕雨沈原，孤津枻轻舸。隔雾见村遥，林飞一星火。", "dynasty": "清代", "author": "汪师韩", "instruct": "五言绝句"}
{"title": "柳枝", "content": "瑟瑟罗裙金缕腰，黛眉偎破未重描。醉来咬损新花子，拽住仙郎尽放娇。", "dynasty": "唐代", "author": "和凝", "instruct": "七言绝句"}
{"title": "游鯈", "content": "禹凿天门浪渺茫，游鯈也解化龙翔。风云得路誇头角，岁旱争寻窟穴藏。", "dynasty": "宋代", "author": "刘子翚", "instruct": "七言绝句"}
{"title": "嘉泰壬戍归省坟墓感仲叔旧所惠诗及延庆堂梦", "content": "延庆堂中梦，人言积善家。翠娥环绕句，今日定如何。", "dynasty": "宋代", "author": "姜特立", "instruct": "五言绝句"}
{"title": "题画", "content": "芙蓉城外锦生香，楼阁凭虚晚更凉。欲把书筒乞南使，不知何处是金堂。", "dynasty": "明代", "author": "陆釴", "instruct": "七言绝句"}
{"title": "四明人董峄久居岳市，乞诗", "content": "祝融峰下两逢春，雨宿风餐老病身。莫笑五湖萍梗客，海边亦有未归人。", "dynasty": "宋代", "author": "范成大", "instruct": "七言绝句"}
{"title": "野步", "content": "漠漠秋园暮景孤，纶巾羽服从奚奴。风流画手无摩诘，写作龙山野步图。", "dynasty": "宋代", "author": "陆游", "instruct": "七言绝句"}
{"title": "洗竹", "content": "道院竹繁教略洗，鸣琴酌酒看扶疏。不图结实来双凤，且要长竿钓巨鱼。锦箨裁冠添散逸，玉芽修馔称清虚。有时记得三天事，自向琅玕节下书。", "dynasty": "唐代", "author": "王贞白", "instruct": "七言律诗"}
{"title": "赠石室朱修行两绝", "content": "响泉一派落天风，人在浮云柳絮中。亭午柴关犹未启，碧玲珑底拒霜红。", "dynasty": "宋代", "author": "洪咨夔", "instruct": "七言绝句"}
{"title": "春寒", "content": "春寒料峭透纱窗，睡起晴蜂恰报衙。怪得晓来风力劲，满阶香雪落梨花。", "dynasty": "宋代", "author": "黄庚", "instruct": "七言绝句"}
{"title": "七夕", "content": "佳期人不见，天上喜新秋。玉珮沾清露，香车渡浅流。东西一水隔，迢递两年愁。别有穿针处，微明月映楼。", "dynasty": "唐代", "author": "权德舆", "instruct": "五言律诗"}
{"title": "访陈二", "content": "晓垂朱绶带，晚著白纶巾。出去为朝客，归来是野人。两餐聊过日，一榻足容身。此外皆闲事，时时访老陈。", "dynasty": "唐代", "author": "白居易", "instruct": "五言律诗"}
{"title": "诗", "content": "联翻飞鸾鸟。独游无所因。毛羽照野草。哀鸣入青云。我尚假羽翼。飞覩尔形身。愿及春阳会。交颈遘殷勤。", "dynasty": "魏晋", "author": "王粲", "instruct": "五言律诗"}
{"title": "宫词", "content": "鬓拢春烟湿翠翘，石榴裙幔袅纖腰。绛唇不敢深深注，却怕香脂污玉箫。", "dynasty": "宋代", "author": "夏竦", "instruct": "七言绝句"}
{"title": "李微之闻其弟贯之西归以诗迓之刘左史和韵属", "content": "室中万象镇宽閒，舒卷风烟入凤山。俯听候虫坏户去，仰看倦雁绝云还。", "dynasty": "宋代", "author": "魏了翁", "instruct": "七言绝句"}
{"title": "和刘太守十州诗·松岛", "content": "影参岸柏童童绿，叶蔽汀兰澹澹香。斤斧不来人迹远，养成千尺势堂堂。", "dynasty": "宋代", "author": "陈瓘", "instruct": "七言绝句"}
{"title": "杂感", "content": "忍穷待死十年间，老子谁知老更顽？溪友留鱼供晚酌，邻僧送米续朝餐。", "dynasty": "宋代", "author": "陆游", "instruct": "七言绝句"}
{"title": "上黄端明寿诗以竚期三入后一品见玄孙为韵", "content": "骨秀类天人，神清若岩电。寿与山岳齐，造物兹可见。", "dynasty": "宋代", "author": "李吕", "instruct": "五言绝句"}
{"title": "茱萸诗", "content": "万物庆西成，茱萸独擅名。芳排红结小，香透夹衣轻。宿露沾犹重，朝阳照更明。长和菊花酒，高宴奉西清。", "dynasty": "唐代", "author": "徐铉", "instruct": "五言律诗"}
{"title": "孤山", "content": "日薄城烟湖面红，胜游常恨隔崇墉。不如纵棹绝湖去，却听孤山打暮钟。", "dynasty": "宋代", "author": "张嵲", "instruct": "七言绝句"}
{"title": "东归途中作", "content": "松橘苍黄覆钓矶，早年生计近年违。老知风月终堪恨，贫觉家山不易归。别岸客帆和雁落，晚程霜叶向人飞。买臣严助精灵在，应笑无成一布衣。", "dynasty": "唐代", "author": "罗隐", "instruct": "七言律诗"}
{"title": "古梅", "content": "谁似西湖处士才，诗中篱落久尘埃。陆郎旧有梅花课，未见今年句子来。", "dynasty": "宋代", "author": "范成大", "instruct": "七言绝句"}
{"title": "素梅 四九", "content": "月明海底夜无烟，恰似西湖雪后天。清气逼人禁不得，玉箫吹上大楼船。", "dynasty": "元代", "author": "王冕", "instruct": "七言绝句"}
{"title": "知人吟", "content": "事到急时观态度，人于危处露肝脾。深心厚貌平时可，慎勿便言容易知。", "dynasty": "宋代", "author": "邵雍", "instruct": "七言绝句"}
{"title": "春思", "content": "杨柳生寒莫上楼，夕阳芳草泥人愁。情知社近迎新燕，尽卷湘帘不下钩。", "dynasty": "宋代", "author": "方岳", "instruct": "七言绝句"}
{"title": "再赠", "content": "黄金在手亦能挥，争奈无钱自忍饥。未得酬君钱百万，且先持此一篇诗。", "dynasty": "宋代", "author": "姚勉", "instruct": "七言绝句"}
{"title": "柘冈", "content": "万事纷纷只偶然，老来容易得新年。柘冈西路花如雪，回首春风最可怜。", "dynasty": "宋代", "author": "王安石", "instruct": "七言绝句"}
{"title": "岭云", "content": "好山幸自绿崭崭，须把轻云护浅岚。天女似怜山骨瘦，为缝雾縠作春衫。", "dynasty": "宋代", "author": "杨万里", "instruct": "七言绝句"}
{"title": "晚", "content": "杖藜寻晚巷，炙背近墙暄。人见幽居僻，吾知拙养尊。朝廷问府主，耕稼学山村。归翼飞栖定，寒灯亦闭门。", "dynasty": "唐代", "author": "杜甫", "instruct": "五言律诗"}
{"title": "暮春", "content": "柳老黄鹂迁别树，花残粉蝶绕空林。道人不管春光去，看了红芳有绿阴。", "dynasty": "宋代", "author": "黄庚", "instruct": "七言绝句"}
{"title": "题围肚诗", "content": "八十年来遇此春，此春遇后更无春。纵然不得扶持力，也作坟前拜扫人。", "dynasty": "元代", "author": "姚燧", "instruct": "七言绝句"}
{"title": "读史", "content": "诸吕更相王，陈平气何索？千金寿绛侯，刘宗知有托！", "dynasty": "宋代", "author": "苏辙", "instruct": "五言绝句"}
{"title": "思蜀", "content": "白帝城边八阵碛，青城山下丈人祠。英雄不生僊又去，零落草间多折碑。", "dynasty": "宋代", "author": "陆游", "instruct": "七言绝句"}
{"title": "摇落", "content": "摇落巫山暮，寒江东北流。烟尘多战鼓，风浪少行舟。鹅费羲之墨，貂馀季子裘。长怀报明主，卧病复高秋。", "dynasty": "唐代", "author": "杜甫", "instruct": "五言律诗"}
{"title": "塞下", "content": "到处人皆著战袍，麾旗风紧马蹄劳。黑山霜重弓添硬，青冢沙平月更高。大野几重开雪岭，长河无限旧云涛。凤林关外皆唐土，何日陈兵戍不毛。", "dynasty": "唐代", "author": "秦韬玉", "instruct": "七言律诗"}
{"title": "奉和圣制经函谷关作", "content": "函谷虽云险，黄河已复清。圣心无所隔，空此置关城。", "dynasty": "唐代", "author": "张九龄", "instruct": "五言绝句"}
{"title": "断酒", "content": "未老先为百病仍，醉杯无计接宾朋。免遭拽盏郎君谑，还被簪花录事憎。丝管合时思索马，池塘晴后独留僧。何因浇得离肠烂，南浦东门恨不胜。", "dynasty": "唐代", "author": "黄滔", "instruct": "七言律诗"}
{"title": "王立之承奉诗报梅花已落尽次韵戏答", "content": "南枝北枝春事休，愉钱可穿柳带柔。定是沈郎作诗瘦，不应春能生许愁。", "dynasty": "宋代", "author": "黄庭坚", "instruct": "七言绝句"}
{"title": "下第东归作", "content": "十载驱驰倦荷锄，三年生计鬓萧疏。辛勤几逐英雄后，乙榜犹然姓氏虚。欲射狼星把弓箭，休将萤火读诗书。身贱自惭贫骨相，朗啸东归学钓鱼。", "dynasty": "唐代", "author": "殷尧藩", "instruct": "七言律诗"}
{"title": "闷", "content": "瘴疠浮三蜀，风云暗百蛮。卷帘唯白水，隐几亦青山。猿捷长难见，鸥轻故不还。无钱从滞客，有镜巧催颜。", "dynasty": "唐代", "author": "杜甫", "instruct": "五言律诗"}
{"title": "读韦苏州诗", "content": "扫阁焚香昼卷帷，绿槐疏雨夏初时。客忧何物能消遣，一帙苏州刺史诗。", "dynasty": "明代", "author": "高启", "instruct": "七言绝句"}
{"title": "窗上", "content": "窗上月朦胧，香芸鼻观通。了无梅竹影，猛省在舟中。", "dynasty": "宋代", "author": "张榘", "instruct": "五言绝句"}
{"title": "自述", "content": "诗人甘寂寞，居处遍苍苔。后夜蟾光满，邻家树影来。岂知莲帐好，自爱草堂开。愿答相思意，援毫愧不才。", "dynasty": "唐代", "author": "朱庆馀", "instruct": "五言律诗"}
{"title": "早起", "content": "风露澹清晨，帘间独起人。莺花啼又笑，毕竟是谁春。", "dynasty": "唐代", "author": "李商隐", "instruct": "五言绝句"}
{"title": "红桥", "content": "珠帘何处觅三生，寂寞司勋薄幸名。惟有春风惜杨柳，年年吹绿到芜城。", "dynasty": "清代", "author": "查嗣瑮", "instruct": "七言绝句"}
{"title": "为有", "content": "为有云屏无限娇，凤城寒尽怕春宵。无端嫁得金龟婿，辜负香衾事早朝。", "dynasty": "唐代", "author": "李商隐", "instruct": "七言绝句"}
{"title": "夏初湖村杂题", "content": "门巷萧条长绿苔，经旬清坐罢传杯。麴生风味那忘得，少待吾家芍药开。", "dynasty": "宋代", "author": "陆游", "instruct": "七言绝句"}
{"title": "酬乐天得稹所寄纻丝布白轻庸制成衣服以诗报之", "content": "湓城万里隔巴庸，纻薄绨轻共一封。腰带定知今瘦小，衣衫难作远裁缝。唯愁书到炎凉变，忽见诗来意绪浓。春草绿茸云色白，想君骑马好仪容。", "dynasty": "唐代", "author": "元稹", "instruct": "七言律诗"}
{"title": "头巾", "content": "堪笑吾邦几秀才，头巾不会自安排。先因待制推将起，又被同知拽下来。", "dynasty": "宋代", "author": "华岳", "instruct": "七言绝句"}
{"title": "江南", "content": "玉树歌声泽国春，累累辎重忆亡陈。垂衣端拱浑闲事，忍把江山乞与人。", "dynasty": "唐代", "author": "罗隐", "instruct": "七言绝句"}
{"title": "子规", "content": "不论南北与东西，但是春山有子规。啼到日边啼未了，何尝劝得二人归。", "dynasty": "宋代", "author": "杜耒", "instruct": "七言绝句"}
{"title": "书院", "content": "力学如力耕，勤惰尔自知。但使书种多，会有岁稔时。", "dynasty": "宋代", "author": "刘过", "instruct": "五言绝句"}
{"title": "酒醒", "content": "酒醒欲得适闲情，骑马那胜策杖行。天暖天寒三月暮，溪南溪北两村名。沙澄浅水鱼知钓，花落平田鹤见耕。望断长安故交远，来书未说九河清。", "dynasty": "唐代", "author": "徐夤", "instruct": "七言律诗"}
{"title": "裴相公大学士见示答张秘书谢马诗并群公属和因命追作", "content": "草玄门户少尘埃，丞相并州寄马来。初自塞垣衔苜蓿，忽行幽径破莓苔。寻花缓辔威迟去，带酒垂鞭躞蹀回。不与王侯与词客，知轻富贵重清才。", "dynasty": "唐代", "author": "刘禹锡", "instruct": "七言律诗"}
{"title": "西湖", "content": "东南形胜数钱塘，遗迹千年半渺茫。犹有弁阳言旧事，不如凭槛吊兴亡。", "dynasty": "近代", "author": "孙玄常", "instruct": "七言绝句"}
{"title": "老少", "content": "上树千回时已过，绕枝三匝老安归。向来误立红云料，逃入青山计未非。", "dynasty": "宋代", "author": "刘克庄", "instruct": "七言绝句"}
{"title": "杂感", "content": "世间鱼鸟各飞沉，茅屋青山无古今。毕竟替他愁不得，几人虚费一生心！", "dynasty": "宋代", "author": "陆游", "instruct": "七言绝句"}
{"title": "宫词", "content": "悄悄深宫不见人，倚阑惟见石麒麟。芙蓉帐冷愁长夜，翡翠帘垂隔小春。天远难通青鸟信，风寒欲动锦花茵。夜深怕有羊车过，自起笼灯看雪纹。", "dynasty": "唐代", "author": "殷尧藩", "instruct": "七言律诗"}
{"title": "离京城宿商山作", "content": "山月吟声苦，春风引思长。无由及尘土，犹带杏花香。", "dynasty": "唐代", "author": "雍陶", "instruct": "五言绝句"}
{"title": "钓鱼歌题凌支南真", "content": "爱钓非爱鱼，无鱼心已足。闲把一竿行，迥塘泛秋绿。", "dynasty": "清代", "author": "沈彤", "instruct": "五言绝句"}
{"title": "第一百九十一", "content": "高官何足论，寂寞身后事。物理固自然，愿闻第一义。", "dynasty": "宋代", "author": "文天祥", "instruct": "五言绝句"}
{"title": "题云公山房（一作权德舆诗，又作杨巨源诗）", "content": "云公兰若深山里，月明松殿微风起。试问空门清净心，莲花不著秋潭水。", "dynasty": "唐代", "author": "戎昱", "instruct": "七言绝句"}
{"title": "送江兵曹檀主簿朱孝廉还上国诗", "content": "方舟泛春渚。携手趋上京。安知慕归客。讵忆山中情。香风蘂上发。好鸟叶间鸣。挥袂送君已。独此夜琴声。", "dynasty": "南北朝", "author": "谢朓", "instruct": "五言律诗"}
{"title": "怀旧", "content": "狼烟不举羽书稀，幕府相从日打围。最忆定军山下路，乱飘红叶满戎衣。", "dynasty": "宋代", "author": "陆游", "instruct": "七言绝句"}
{"title": "除夜", "content": "永怀难自问，此夕众愁兴。晓韵侵春角，寒光隔岁灯。心燃一寸火，泪结两行冰。煦育诚非远，阳和又欲升。", "dynasty": "唐代", "author": "方干", "instruct": "五言律诗"}
{"title": "代农叟吟", "content": "且将一笑悦丰年，渐老那能日日眠。引客特来山地上，坐看秋水落红莲。", "dynasty": "唐代", "author": "施肩吾", "instruct": "七言绝句"}
{"title": "开窗", "content": "闭户开窗寝又兴，三更时节也如冰。长闲便是忘机者，不出真如过夏僧。环堵岂惭蜗作舍，布衣宁假鹤为翎。蔷薇花尽薰风起，绿叶空随满架藤。", "dynasty": "唐代", "author": "徐夤", "instruct": "七言律诗"}
{"title": "己亥杂诗", "content": "琼林何不积缗泉？物自低昂人自便。我与徐公筹到此，朱提山竭亦无权！", "dynasty": "清代", "author": "龚自珍", "instruct": "七言绝句"}
{"title": "春晓", "content": "春庭晓景别，清露花逦迤。黄蜂一过慵，夜夜栖香蕊。", "dynasty": "唐代", "author": "陆龟蒙", "instruct": "五言绝句"}
{"title": "秋夜吟", "content": "如愚复爱诗，木落即眠迟。思苦香消尽，更深笔尚随。饥童舂赤黍，繁露洒乌椑。看却龙钟也，归山是底时。", "dynasty": "唐代", "author": "贯休", "instruct": "五言律诗"}
{"title": "夏夜", "content": "野云明处电飞光，海牵青浮落日黄。想得近山多雨过，满庭风竹月波凉。", "dynasty": "元代", "author": "王恽", "instruct": "七言绝句"}
{"title": "赵侯保民惠政纪实诗 纪犒遣过军四", "content": "客军过县没公凭，百姓惊移怕起争。犒物犒钱皆望外，秋毫无犯奔程行。", "dynasty": "宋代", "author": "邵君美", "instruct": "七言绝句"}
{"title": "子夜歌", "content": "不见金钴拏，火盛柄自爇。裁衣持寄郎，郎温侬亦热。", "dynasty": "明代", "author": "陈荐夫", "instruct": "五言绝句"}
{"title": "丛祠", "content": "丛祠一炬照秦川，雨散云飞二十年。长路未归萍逐水，旧居难问草平烟。金鞍正伴桐乡客，粉壁犹怀桂苑仙。何必向来曾识面，拂尘看字也凄然。", "dynasty": "唐代", "author": "吴融", "instruct": "七言律诗"}
{"title": "偶作", "content": "酒信巧为缲病绪，花音长作嫁愁媒。也知愁病堪回避，争奈流莺唤起来。", "dynasty": "唐代", "author": "陆龟蒙", "instruct": "七言绝句"}
{"title": "李", "content": "潘岳闲居日，王戎戏陌辰。蝶游芳径馥，莺啭弱枝新。叶暗青房晚，花明玉井春。方知有灵干，特用表真人。", "dynasty": "唐代", "author": "李峤", "instruct": "五言律诗"}
{"title": "秋兴", "content": "闲步水南因水北，仍从山后复山前。日归海底龙方觉，月到天心虎正眠。", "dynasty": "宋代", "author": "汪莘", "instruct": "七言绝句"}
{"title": "赠昙禅师　梦中作", "content": "五年不入慈恩寺，今日寻师始一来。欲知火宅焚烧苦，方寸如今化作灰。", "dynasty": "唐代", "author": "白居易", "instruct": "七言绝句"}
{"title": "闲吟", "content": "自从苦学空门法，销尽平生种种心。唯有诗魔降未得，每逢风月一闲吟。", "dynasty": "唐代", "author": "白居易", "instruct": "七言绝句"}
{"title": "山行", "content": "乐天不废空门友，杜老犹交赞上人。茶灶笔床时一到，研谭尽日与僧亲。", "dynasty": "宋代", "author": "卫宗武", "instruct": "七言绝句"}
{"title": "欲求闲局理旧学作二", "content": "故园历历眼中分，非禹谁教不入门。何处功名有成遂，玉初不献足犹存。", "dynasty": "宋代", "author": "晁补之", "instruct": "七言绝句"}
{"title": "东武吟行", "content": "天德深且旷。人世贱而浮。东枝纔拂景。西壑已停辀。逝辞金门宠。去饮玉池流。霄辔一永矣。俗累从此休。", "dynasty": "南北朝", "author": "沈约", "instruct": "五言律诗"}
{"title": "戚将军赠宝剑歌", "content": "曾向沧流剸怒鲸，酒阑分手赠书生。芙蓉涩尽鱼鳞老，总为人间事转平。", "dynasty": "明代", "author": "王世贞", "instruct": "七言绝句"}
{"title": "句", "content": "周原五稼起，云海百川归。愿此零陵燕，长随征旆飞。", "dynasty": "唐代", "author": "沈佺期", "instruct": "五言绝句"}
{"title": "谩兴", "content": "乌藤黄葛一山癯，万事从人笑阔迂。作计尚余诗气习，遣閒须著睡工夫。", "dynasty": "宋代", "author": "姜特立", "instruct": "七言绝句"}
{"title": "九叠", "content": "新咏平生陋玉台，梨园以后更堪哀。宁随太白金鞍去，莫放花奴羯鼓来。", "dynasty": "宋代", "author": "刘克庄", "instruct": "七言绝句"}
{"title": "次韵女洸九日坐病与泌诗", "content": "翻海谁能实漏卮，世情分数逐时支。三年两满何须计，父子初心要自知。", "dynasty": "宋代", "author": "陈著", "instruct": "七言绝句"}
{"title": "偶作", "content": "篮舁出即忘归舍，柴户昏犹未掩关。闻客病时惭体健，见人忙处觉心闲。清凉秋寺行香去，和暖春城拜表还。木雁一篇须记取，致身才与不才间。", "dynasty": "唐代", "author": "白居易", "instruct": "七言律诗"}
{"title": "忆醉", "content": "自叹旅人行意速，每嫌杯酒缓归期。今朝偏遇醒时别，泪落风前忆醉时。", "dynasty": "唐代", "author": "元稹", "instruct": "七言绝句"}
{"title": "蛮中醉（一作张籍诗）", "content": "瘴塞蛮江入洞流，人家多在竹棚头。青山海上无城郭，唯见松牌出象州。", "dynasty": "唐代", "author": "杜牧", "instruct": "七言绝句"}
{"title": "江夕", "content": "江心秋月白，起柁信潮行。蛟龙化为人，半夜吹笛声。", "dynasty": "唐代", "author": "崔道融", "instruct": "五言绝句"}
{"title": "颠危", "content": "老梢虑航危，隆栋忧厦颠。危欠维楫尔，颠将覆压焉。", "dynasty": "宋代", "author": "刘克庄", "instruct": "五言绝句"}
{"title": "丁香", "content": "江上悠悠人不问，十年云外醉中身。殷勤解却丁香结，纵放繁枝散诞春。", "dynasty": "唐代", "author": "陆龟蒙", "instruct": "七言绝句"}
{"title": "偶成", "content": "抛却沧江事远游，独携弓剑上边头。群胡忽遁阴山北，欲渡河冰不自由。", "dynasty": "宋代", "author": "萧元之", "instruct": "七言绝句"}
{"title": "句", "content": "剑外吾能说，山川大抵同。君行在巴徼，民俗半夷风。", "dynasty": "宋代", "author": "韩缜", "instruct": "五言绝句"}
{"title": "曾仲躬见过适遇予出留小诗而去次韵二绝", "content": "地僻元无俗客来，蓬门只欲为君开。山横翠黛供诗本，麦卷黄云足酒材。", "dynasty": "宋代", "author": "陆游", "instruct": "七言绝句"}
{"title": "独立", "content": "村夫子挟兔园册，教得黄鹂解读书。能记蒙求中一句，百般娇姹可怜渠。", "dynasty": "宋代", "author": "方岳", "instruct": "七言绝句"}
{"title": "春晓", "content": "晓风猎猎卷芭蕉，帘幕深深燕子巢。十二画栏都倚遍，一双蝴蝶上花梢。", "dynasty": "宋代", "author": "陈允平", "instruct": "七言绝句"}
{"title": "池州李使君没后十一日处州新命始到后见归妓感而成诗", "content": "缙云新命诏初行，才是孤魂寿器成。黄壤不知新雨露，粉书空换旧铭旌。巨卿哭处云空断，阿鹜归来月正明。多少四年遗爱事，乡闾生子李为名。", "dynasty": "唐代", "author": "杜牧", "instruct": "七言律诗"}
{"title": "竹枝歌", "content": "云外猩猩何处声，终朝出没只深菁。前有悬崖菁几里，行人到此古今情。", "dynasty": "宋代", "author": "孙嵩", "instruct": "七言绝句"}
{"title": "晓望", "content": "清霜散漫似轻岚，玉阙参差万象涵。独上秦台最高处，旧山依约在东南。", "dynasty": "唐代", "author": "翁承赞", "instruct": "七言绝句"}
{"title": "墨梅", "content": "我家洗研池边树，朵朵花开澹墨痕。不要人誇好颜色，只留清气满乾坤。", "dynasty": "元代", "author": "王冕", "instruct": "七言绝句"}
{"title": "渔父", "content": "一叶一竿竹，眉须雪欲零。陆应无祖业，香必是伊腥。儿亦名鱼鹧，歌称我洞庭。回头深自愧，旧业近沧溟。", "dynasty": "唐代", "author": "贯休", "instruct": "五言律诗"}
{"title": "云（一作褚载诗）", "content": "尽日看云首不回，无心都大似无才。可怜光彩一片玉，万里晴天何处来。", "dynasty": "唐代", "author": "杜牧", "instruct": "七言绝句"}
{"title": "草堂", "content": "苍烟落日草堂深，浅浅寒侵白玉簪。等客不来童睡去，自摇修竹和新吟。", "dynasty": "宋代", "author": "吴龙翰", "instruct": "七言绝句"}
{"title": "途中", "content": "晓行不知程，梦醒闻细浪。曙月逐鸡声，棹歌来枕上。", "dynasty": "明代", "author": "陆深", "instruct": "五言绝句"}
{"title": "移床", "content": "清晨暑气已愁予，何况肠虫午及脯。寻得松风小凉处，移床来坐又还无。", "dynasty": "宋代", "author": "杨万里", "instruct": "七言绝句"}
{"title": "恭和家大人将赴季弟官舍书示及门之作", "content": "焚膏继晷且穷年，荣悴了时却在天。莫把光阴虚度了，吾徒耕道若耕田。", "dynasty": "宋代", "author": "孙应符", "instruct": "七言绝句"}
{"title": "和黄门舅十五夜作", "content": "闻君陌上来，歌管沸相催。孤月连明照，千灯合暗开。宝装游骑出，香绕看车回。独有归闲意，春庭伴落梅。", "dynasty": "唐代", "author": "苏颋", "instruct": "五言律诗"}
{"title": "北庭作", "content": "雁塞通盐泽，龙堆接醋沟。孤城天北畔，绝域海西头。秋雪春仍下，朝风夜不休。可知年四十，犹自未封侯。", "dynasty": "唐代", "author": "岑参", "instruct": "五言律诗"}
{"title": "芦", "content": "袅娜脩茎青玉攒，凫翁濯罢翠痕乾。湘君直寄江湖乐，要作风汀雨濑看。", "dynasty": "宋代", "author": "宋祁", "instruct": "七言绝句"}
{"title": "蜀", "content": "虽倚关张敌万夫，岂胜恩信作良图。能均汉祚三分业，不负荆州六尺孤。绿水有鱼贤已得，青桑如盖瑞先符。君王幸是中山后，建国如何号蜀都。", "dynasty": "唐代", "author": "徐夤", "instruct": "七言律诗"}
{"title": "野坐", "content": "野坐花飞片，溪行水涨痕。山中閒日月，世上别乾坤。", "dynasty": "宋代", "author": "姜特立", "instruct": "五言绝句"}
{"title": "露坐", "content": "官街人静鼓鼕鼕，独坐中庭满扇风。堕地一丝和露湿，青虫悬在月明中。", "dynasty": "元代", "author": "张翥", "instruct": "七言绝句"}
{"title": "收京", "content": "复道收京邑，兼闻杀犬戎。衣冠却扈从，车驾已还宫。克复成如此，安危在数公。莫令回首地，恸哭起悲风。", "dynasty": "唐代", "author": "杜甫", "instruct": "五言律诗"}
{"title": "和人七夕诗", "content": "乞巧筵开玉露秋，一钩凉月挂西楼。人间百巧方无奈，寄语天孙好罢休。", "dynasty": "宋代", "author": "胡仔", "instruct": "七言绝句"}
{"title": "岳阳", "content": "夜共潇湘月，朝连巫峡云。烟愁贾太傅，雨泣屈平君。", "dynasty": "宋代", "author": "沈大廉", "instruct": "五言绝句"}
{"title": "在燕京作", "content": "寄语林和靖，梅花几度开。黄金台下客，应是不归来。", "dynasty": "宋代", "author": "宋恭宗", "instruct": "五言绝句"}
{"title": "八十吟十绝", "content": "就莆食菜国恩优，昼锦全胜万里侯。却笑向来师尚父，磻溪不老老营丘。", "dynasty": "宋代", "author": "刘克庄", "instruct": "七言绝句"}
{"title": "秋夜", "content": "秋近园林风露凉，虫声无数出颓墙。前朝旧事过如梦，不抵清秋一夜长。", "dynasty": "宋代", "author": "黄超然", "instruct": "七言绝句"}
{"title": "初秋", "content": "火老金柔暑告残，乘凉正好望西山。秋声来处无寻觅，只作窗前竹叶间。", "dynasty": "宋代", "author": "俞桂", "instruct": "七言绝句"}
{"title": "醉后戏题", "content": "自知清冷似冬凌，每被人呼作律僧。今夜酒醺罗绮暖，被君融尽玉壶冰。", "dynasty": "唐代", "author": "白居易", "instruct": "七言绝句"}
{"title": "南宫宿斋静思陕城东阁行", "content": "南宫向夕景弥清，风行萧然动远情。忆到陕城东阁伴，拂窗敲砌送寒声。", "dynasty": "宋代", "author": "寇准", "instruct": "七言绝句"}
{"title": "宇宙吟", "content": "宇宙在乎手，万物在乎身。绵绵而若存，用之岂有勤。", "dynasty": "宋代", "author": "邵雍", "instruct": "五言绝句"}
{"title": "病后作", "content": "未得忘身法，此身终未安。病肠犹可洗，瘦骨不禁寒。药少心情饵，经无气力看。悠悠片云质，独对夕阳残。", "dynasty": "唐代", "author": "澹交", "instruct": "五言律诗"}
{"title": "少将", "content": "族亚齐安陆，风高汉武威。烟波别墅醉，花月后门归。青海闻传箭，天山报合围。一朝携剑起，上马即如飞。", "dynasty": "唐代", "author": "李商隐", "instruct": "五言律诗"}
{"title": "晋河", "content": "风引征帆管吹高，晋君张宴俟雄豪。舟人笑指千馀客，谁是烟霄六翮毛。", "dynasty": "唐代", "author": "汪遵", "instruct": "七言绝句"}
{"title": "露", "content": "滴沥明花苑，葳蕤泫竹丛。玉垂丹棘上，珠湛绿荷中。夜警千年鹤，朝零七月风。愿凝仙掌内，长奉未央宫。", "dynasty": "唐代", "author": "李峤", "instruct": "五言律诗"}
{"title": "闻歌者唱微之诗", "content": "新诗绝笔声名歇，旧卷生尘箧笥深。时向歌中闻一句，未容倾耳已伤心。", "dynasty": "唐代", "author": "白居易", "instruct": "七言绝句"}
{"title": "暮寒", "content": "雾隐平郊树，风含广岸波。沉沉春色静，惨惨暮寒多。戍鼓犹长击，林莺遂不歌。忽思高宴会，朱袖拂云和。", "dynasty": "唐代", "author": "杜甫", "instruct": "五言律诗"}
{"title": "戏简朱坛诗", "content": "昔人有玉盌，击之千里鸣。今日睹斯文，盌有当时声。", "dynasty": "唐代", "author": "张祜", "instruct": "五言绝句"}
{"title": "闰七夕", "content": "此夕从来天上少，斜河休问夜何其。不须更恨欢娱短，已是人间十日期。", "dynasty": "宋代", "author": "姜特立", "instruct": "七言绝句"}
{"title": "酬袁守方秋崖遗宝带桥诗以雇我老非题柱客", "content": "临渊似平陆，徐行若安土。推此以扶颠，屹然中流柱。", "dynasty": "宋代", "author": "包恢", "instruct": "五言绝句"}
{"title": "江都", "content": "淮王高宴动江都，曾忆狂生亦坐隅。九里楼台牵翡翠，两行鸳鹭踏真珠。歌听丽句秦云咽，诗转新题蜀锦铺。惆怅晋阳星拆后，世间兵革地荒芜。", "dynasty": "唐代", "author": "罗隐", "instruct": "七言律诗"}
{"title": "栽竹种红蕉后数日阻雨不见赋小诗", "content": "瘦竹犯寒扶直节，蕉花垂老抱丹心。小园半月隔风雨，搔首相望空苦吟。", "dynasty": "宋代", "author": "郑刚中", "instruct": "七言绝句"}
{"title": "诞日戏作亦可以瑞鹧鸪歌之", "content": "梅山诞日簇觥筹，更挟娉婷共胜游。此去只求閒富贵，人生须是老风流。", "dynasty": "宋代", "author": "姜特立", "instruct": "七言绝句"}
{"title": "早春山行", "content": "江草暖初绿，雁行皆北飞。异乡那久客，野鸟尚思归。十载过如梦，素心应已违。行行家渐远，更苦得书稀。", "dynasty": "唐代", "author": "于武陵", "instruct": "五言律诗"}
{"title": "唐山", "content": "勋唐遗德照清湾，百圣闻风不敢班。何物苦寒胡地鬼，二名犹敢废尧山。", "dynasty": "宋代", "author": "范成大", "instruct": "七言绝句"}
{"title": "山行", "content": "篮舆一路野梅风，午酒濛濛困未松。侧首松梢听晴哢，数峰残雪夕阳中。", "dynasty": "宋代", "author": "黎廷瑞", "instruct": "七言绝句"}
{"title": "鹤", "content": "一自王乔放自由，俗人行处懒回头。睡轻旋觉松花堕，舞罢闲听涧水流。羽翼光明欺积雪，风神洒落占高秋。应嫌白鹭无仙骨，长伴渔翁宿苇洲。", "dynasty": "唐代", "author": "郑谷", "instruct": "七言律诗"}
{"title": "昭州", "content": "桂水春犹早，昭川日正西。虎当官道斗，猿上驿楼啼。绳烂金沙井，松干乳洞梯。乡音殊可骇，仍有醉如泥。", "dynasty": "唐代", "author": "李商隐", "instruct": "五言律诗"}
{"title": "南海马大夫远示著述兼酬拙诗…时蔡戎未弭故见于篇末", "content": "汉家旄节付雄才，百越南溟统外台。身在绛纱传六艺，腰悬青绶亚三台。连天浪静长鲸息，映日帆多宝舶来。闻道楚氛犹未灭，终须旌旆扫云雷。", "dynasty": "唐代", "author": "刘禹锡", "instruct": "七言律诗"}
{"title": "同王十七庶子李六员外郑二侍御同年四人游龙门有感而作", "content": "一曲悲歌酒一尊，同年零落几人存。世如阅水应堪叹，名是浮云岂足论。各从仕禄休明代，共感平生知己恩。今日与君重上处，龙门不是旧龙门。", "dynasty": "唐代", "author": "白居易", "instruct": "七言律诗"}
{"title": "望仙", "content": "千金垒土望三山，云鹤无踪羽卫还。若说神仙求便得，茂陵何事在人间。", "dynasty": "唐代", "author": "罗邺", "instruct": "七言绝句"}
{"title": "访旧", "content": "欲寻西舍问东隣，两巷都非旧住人。唯有桑边石池在，依然春水碧粼粼。", "dynasty": "宋代", "author": "戴复古", "instruct": "七言绝句"}
{"title": "杂感", "content": "小轩幽槛雨丝丝，种竹移花及此时。客去解衣投卧榻，半醒半醉又成诗。", "dynasty": "宋代", "author": "陆游", "instruct": "七言绝句"}
{"title": "方生远来病中遗以小诗", "content": "只尺佳人不见之，翻缘不见更相思。江城寂寂花朝雨，常记君来是病时。", "dynasty": "明代", "author": "黄辉", "instruct": "七言绝句"}
{"title": "出山", "content": "出山似与高人别，回首时时一怅然。它日再来缘要熟，遍题名姓绿岩边。", "dynasty": "宋代", "author": "陆游", "instruct": "七言绝句"}
{"title": "啼鹃", "content": "点检园禽谁口多，错嫌百舌逞喽罗。春归怪见难留驻，撺掇元来却是他。", "dynasty": "宋代", "author": "史弥宁", "instruct": "七言绝句"}
{"title": "寄郑谷郎中（一作住襄州谒郑谷献诗）", "content": "高名喧省闼，雅颂出吾唐。叠巘供秋望，无云到夕阳。自封修药院，别扫著僧床。几梦中朝事，依依鹓鹭行。", "dynasty": "唐代", "author": "齐己", "instruct": "五言律诗"}
{"title": "农谣", "content": "春雨初晴水拍堤，村南村北鹁鸪啼。含风宿麦青相接，刺水柔秧绿未齐。", "dynasty": "宋代", "author": "方岳", "instruct": "七言绝句"}
{"title": "九日代妇作", "content": "深闺寂寞怕逢秋，九日相思分外愁。羞对黄花弹泪眼，重重帘幕控银钩。", "dynasty": "明代", "author": "黄淮", "instruct": "七言绝句"}
{"title": "和刘太守十州诗·柳汀", "content": "密干参差笼月影，轻波荡漾蘸烟条。暑天要此清凉地，欲往何辞度小桥。", "dynasty": "宋代", "author": "陈瓘", "instruct": "七言绝句"}
{"title": "瑞鹧鸪 赠歌童阿珍", "content": "分桃断袖绝嫌猜。翠被红裈兴不乖。洛浦乍阳新燕尔，巫山行雨左风怀。手携襄野便娟合，背抱齐宫婉娈怀。玉树庭前千载曲，隔江唱罢月笼阶。", "dynasty": "元代", "author": "滕斌", "instruct": "七言律诗"}
{"title": "赠诗客梅窗", "content": "骚人行脚遍天涯，何处青山不是家。惆怅旧时云外鹤，结巢窗外宁梅花。", "dynasty": "宋代", "author": "吴龙翰", "instruct": "七言绝句"}
{"title": "南行途中寄钱塘亲友", "content": "万里移家入瘴烟，故乡音耗若为传。衡阳自古无来雁，况去衡阳又八千。", "dynasty": "明代", "author": "施敬", "instruct": "七言绝句"}
{"title": "相和歌辞。王昭君", "content": "敛容辞豹尾，缄怨度龙鳞。金钿明汉月，玉箸染胡尘。妆镜菱花暗，愁眉柳叶嚬。惟有清笳曲，时闻芳树春。", "dynasty": "唐代", "author": "骆宾王", "instruct": "五言律诗"}
{"title": "附：检悼亡姬诗", "content": "宝剑化龙归碧落，嫦娥随月下黄泉。一杯酒向青春晚，寂寞书窗恨独眠。", "dynasty": "唐代", "author": "韦检", "instruct": "七言绝句"}
{"title": "对食戏作", "content": "霜余蔬甲淡中甜，春近灵苗嫩不蔹。采掇归来便堪煮，半铢盐酪不须添。", "dynasty": "宋代", "author": "陆游", "instruct": "七言绝句"}
{"title": "偈", "content": "冷似秋潭月，无心合太虚。山高流水急，何处驻游鱼。", "dynasty": "宋代", "author": "释晓通", "instruct": "五言绝句"}
{"title": "闲游", "content": "大冠长剑已焉哉，短褐秃巾归去来！五世业儒书有种，一生任运仕无媒。麦经小雨家家下，菊著新霜处处开。自笑闲游心未歇，青鞋蹋踤白云堆。", "dynasty": "宋代", "author": "陆游", "instruct": "七言律诗"}
{"title": "杏花", "content": "诗家偏为此伤情，品韵由来莫与争。解笑亦应兼解语，只应慵语倩莺声。", "dynasty": "唐代", "author": "司空图", "instruct": "七言绝句"}
{"title": "夜潮", "content": "雨恶风狞夜色浓，潮头如屋打孤蓬。漂零行路丹心苦，梦里一声何处鸿。", "dynasty": "宋代", "author": "文天祥", "instruct": "七言绝句"}
{"title": "塞上", "content": "鸣髇直上一千尺，天静无风声更乾。碧眼胡儿三百骑，尽提金勒向云看。", "dynasty": "宋代", "author": "柳开", "instruct": "七言绝句"}
{"title": "照镜", "content": "皎皎青铜镜，斑斑白丝鬓。岂复更藏年，实年君不信。", "dynasty": "唐代", "author": "白居易", "instruct": "五言绝句"}
{"title": "闻雁", "content": "梦断空堂家万里，酒醒秋夜漏三更。他乡风雨此时急，独听南飞雁数声。", "dynasty": "清代", "author": "陆苍培", "instruct": "七言绝句"}
{"title": "小桥", "content": "漠漠轻阴隐隐雷，石榴半落点莓苔。小桥西北阑干角，独岸纶巾待雨来。", "dynasty": "宋代", "author": "陆游", "instruct": "七言绝句"}
{"title": "五云桥", "content": "若耶北与镜湖通，缥缈飞桥跨半空。陵谷双迁谁复识？我来徙倚暮烟中。", "dynasty": "宋代", "author": "陆游", "instruct": "七言绝句"}
{"title": "夜冷", "content": "树绕池宽月影多，村砧坞笛隔风萝。西亭翠被馀香薄，一夜将愁向败荷。", "dynasty": "唐代", "author": "李商隐", "instruct": "七言绝句"}
{"title": "咏苔纸诗", "content": "昔时应春色。引渌泛清流。今来承玉管。布字改银钩。", "dynasty": "南北朝", "author": "薛道衡", "instruct": "五言绝句"}
{"title": "登楼", "content": "高阁成长望，江流雁叫哀。凄凉故吴事，麋鹿走荒台。", "dynasty": "唐代", "author": "顾况", "instruct": "五言绝句"}
{"title": "老马", "content": "百战沙场老此身，长楸宫草几回春。只今弃掷寒郊路，犹自悲鸣恋主人。", "dynasty": "明代", "author": "王恭", "instruct": "七言绝句"}
{"title": "鸦", "content": "扰扰复翻翻，黄昏飏冷烟。毛欺皇后发，声感楚姬弦。蔓垒盘风下，霜林接翅眠。只如西旅样，头白岂无缘。", "dynasty": "唐代", "author": "杜牧", "instruct": "五言律诗"}
{"title": "吹角", "content": "断霞归鸟隔山钟，日过西山转海空。长恨南城催晓急，五更吹角怨秋风。", "dynasty": "宋代", "author": "张耒", "instruct": "七言绝句"}
{"title": "归思", "content": "紫府归期断，芳洲别思迢。黄金作人世，只被岁寒消。", "dynasty": "唐代", "author": "高蟾", "instruct": "五言绝句"}
{"title": "嘉游歌", "content": "紫殿香风暖，珠帘璧月斜。阁中调宝瑟，门外驻羊车。", "dynasty": "宋代", "author": "曹勋", "instruct": "五言绝句"}
{"title": "易水", "content": "匕首空磨事不成，误留龙袂待琴声。斯须却作秦中鬼，青史徒标烈士名。", "dynasty": "唐代", "author": "汪遵", "instruct": "七言绝句"}
{"title": "雨", "content": "细雨弄春阴，馀寒入昼深。山姿轻薄雾，烟色澹幽林。鹿践莓苔滑，鱼牵水荇沈。怀情方未已，清酒漫须斟。", "dynasty": "唐代", "author": "欧阳衮", "instruct": "五言律诗"}
{"title": "对月", "content": "草草治杯盘，三更月露寒。茆檐虽隐翳，终胜客中看。", "dynasty": "宋代", "author": "陆游", "instruct": "五言绝句"}
{"title": "送友人东归（一作方干诗，题云送卢评事东归）", "content": "万里杨柳色，出关送故人。轻烟拂流水，落日照行尘。积梦江湖阔，忆家兄弟贫。裴回灞亭上，不语自伤春。", "dynasty": "唐代", "author": "戴叔伦", "instruct": "五言律诗"}
{"title": "无题", "content": "诸臣未起朕先起，诸臣已睡朕未睡。何以江南富足翁，日高三丈犹披被。", "dynasty": "明代", "author": "朱元璋", "instruct": "七言绝句"}
{"title": "湖堤晚行", "content": "暝色才从草色生，管弦罗绮尽归城。不应闲却孤山路，我自扶藜月下行。", "dynasty": "宋代", "author": "俞灏", "instruct": "七言绝句"}
{"title": "日诗", "content": "欲出未出光辣达，千山万山如火发。须臾走向天上来，逐却残星赶却月。", "dynasty": "宋代", "author": "赵匡胤", "instruct": "七言绝句"}
{"title": "琴曲歌辞。湘妃", "content": "帝子不可见，秋风来暮思。婵娟湘江月，千载空蛾眉。", "dynasty": "唐代", "author": "刘长卿", "instruct": "五言绝句"}
{"title": "素梅 二四", "content": "霜花浮影月娟娟，春色无痕上画船。转首西湖风景异，不知谁识老逋仙？", "dynasty": "元代", "author": "王冕", "instruct": "七言绝句"}
{"title": "蜂", "content": "小苑华池烂熳通，后门前槛思无穷。宓妃腰细才胜露，赵后身轻欲倚风。红壁寂寥崖蜜尽，碧帘迢递雾巢空。青陵粉蝶休离恨，长定相逢二月中。", "dynasty": "唐代", "author": "李商隐", "instruct": "七言律诗"}
{"title": "次韵张提刑送行六绝", "content": "着破征衫欠再逢，三峨九顶梦游从。也知造物函深意，未放西南易道东。", "dynasty": "宋代", "author": "洪咨夔", "instruct": "七言绝句"}
{"title": "作诗", "content": "作诗无知音，作不如不作。未逢赓载人，此道终寂寞。有虞今已殁，来者谁为托。朗咏豁心胸，笔与泪俱落。", "dynasty": "唐代", "author": "刘叉", "instruct": "五言律诗"}
{"title": "赠四仙", "content": "匡庐之巅有深谷，金仙弟子岩为屋。炼丹利济几何年，朝耕白云暮种竹。", "dynasty": "明代", "author": "朱元璋", "instruct": "七言绝句"}
{"title": "杏", "content": "马令园中本，移来村墅中。太官令却献，黄帕不来封。", "dynasty": "宋代", "author": "方岳", "instruct": "五言绝句"}
{"title": "次韵吉老十小诗", "content": "眼看人换世，手种木成阴。藏拙无三窟，谈禅剧七禽。", "dynasty": "宋代", "author": "黄庭坚", "instruct": "五言绝句"}
{"title": "紫骝马歌辞", "content": "烧火烧野田，野鸭飞上天。童男娶寡妇，壮女笑杀人。", "dynasty": "隋代", "author": "佚名", "instruct": "五言绝句"}
{"title": "题画", "content": "我爱碧江净，轻舟点破秋。西风捎鬓脚，直得不梳头。", "dynasty": "明代", "author": "沈周", "instruct": "五言绝句"}
{"title": "早春", "content": "献岁春犹浅，园林未尽开。雪和新雨落，风带旧寒来。听鸟闻归雁，看花识早梅。生涯知几日，更被一年催。", "dynasty": "唐代", "author": "畅诸", "instruct": "五言律诗"}
{"title": "春山", "content": "可是武陵溪，春芳著路迷。花明催曙早，云腻惹空低。", "dynasty": "唐代", "author": "司空图", "instruct": "五言绝句"}
{"title": "题竹", "content": "潇洒碧玉枝，清风追晋贤。数点渭川雨，一缕湘江烟。不见凤凰尾，谁识珊瑚鞭。柯亭丁相遇，惊听奏钧天。", "dynasty": "唐代", "author": "牟融", "instruct": "五言律诗"}
{"title": "深院", "content": "鹅儿唼啑栀黄觜，凤子轻盈腻粉腰。深院下帘人昼寝，红蔷薇架碧芭蕉。", "dynasty": "唐代", "author": "韩偓", "instruct": "七言绝句"}
{"title": "西山", "content": "绝顶遥知有隐君，餐芝种术麝为群。多应午灶茶烟起，山下看来是白云。", "dynasty": "宋代", "author": "刘克庄", "instruct": "七言绝句"}
{"title": "大椿歌", "content": "何知三千岁是春，古道照人颜色新。温不增华寒旧叶，寻常沧海复扬尘。", "dynasty": "明代", "author": "何吾驺", "instruct": "七言绝句"}
{"title": "自负", "content": "人许风流自负才，偷桃三度到瑶台。至今衣领胭脂在，曾被谪仙痛咬来。", "dynasty": "唐代", "author": "韩偓", "instruct": "七言绝句"}
{"title": "笋蕨", "content": "小儿握固骨何弱，稚子着绷肌尚寒。岂不爱渠风味好，只应催我鬓毛残。", "dynasty": "宋代", "author": "洪咨夔", "instruct": "七言绝句"}
{"title": "浴罢", "content": "西城落日半轮明，浴罢衣裳一倍轻。玉宇风来归鸟急，火云销尽绿云生。", "dynasty": "宋代", "author": "范成大", "instruct": "七言绝句"}
{"title": "秋信", "content": "豆雨初晴浣溽埃，报凉梧叶堕阶苔。一声新雁南楼外，早送西风信息来。", "dynasty": "宋代", "author": "黄庚", "instruct": "七言绝句"}
{"title": "嘲归仁绍龟诗", "content": "硬骨残形知几秋，尸骸终是不风流。顽皮死后钻须遍，都为平生不出头。", "dynasty": "唐代", "author": "皮日休", "instruct": "七言绝句"}
{"title": "春寒", "content": "二月巴陵日日风，春寒未了怯园公。海棠不惜胭脂色，独立蒙蒙细雨中。", "dynasty": "宋代", "author": "陈与义", "instruct": "七言绝句"}
{"title": "偶题", "content": "微风和暖日鲜明，草色迷人向渭城。吴客卷帘闲不语，楚娥攀树独含情。红垂果蒂樱桃重，黄染花丛蝶粉轻。自恨青楼无近信，不将心事许卿卿。", "dynasty": "唐代", "author": "温庭筠", "instruct": "七言律诗"}
{"title": "丁酉皿月十日之官毗陵，舟行阻风，宿椆陂江", "content": "十里江行一日程，出山似被北风嗔。东窗水影西窗月，并照船中不睡人。", "dynasty": "宋代", "author": "杨万里", "instruct": "七言绝句"}
{"title": "赠诗僧", "content": "瀑泉癞可能诗最，毕竟难为本色僧。要识庐山真面目，一溪明月冷於冰。", "dynasty": "宋代", "author": "方岳", "instruct": "七言绝句"}
{"title": "雪夜", "content": "雪光窗外寒如月，梅影灯前韵过僧。坐到更残群响尽，细吹榾柮煮春冰。", "dynasty": "明代", "author": "通洽", "instruct": "七言绝句"}
{"title": "送春", "content": "作恶情怀是别离，老夫懒作送春诗。东君归去无踪迹，试问垂杨便可知。", "dynasty": "宋代", "author": "俞桂", "instruct": "七言绝句"}
{"title": "入村", "content": "山深未必得春迟，处处山樱花压枝。桃李不言随雨意，亦知终是有晴时。", "dynasty": "宋代", "author": "方岳", "instruct": "七言绝句"}
{"title": "早春", "content": "伤怀同客处，病眼却花朝。草嫩侵沙短，冰轻著雨消。风光知可爱，容发不相饶。早晚丹丘去，飞书肯见招。", "dynasty": "唐代", "author": "司空图", "instruct": "五言律诗"}
{"title": "曹参", "content": "束发河山百战功，白头富贵亦成空。华堂不著新歌舞，却要区区一老翁。", "dynasty": "宋代", "author": "王安石", "instruct": "七言绝句"}
{"title": "百花洲杂题", "content": "范公种竹水边亭，漂泊来游一客星。神理不应从此尽，百年草树至今青。", "dynasty": "宋代", "author": "黄庭坚", "instruct": "七言绝句"}
{"title": "杜鹃", "content": "杜鹃花上杜鹃啼，自有归心似见机。人各有求难意合，何须勤苦劝人归。", "dynasty": "宋代", "author": "曾巩", "instruct": "七言绝句"}
{"title": "东亭", "content": "棂槛馀凉日未斜，海天相合碧无涯。樵风不动樯乌静，时见孤云伴落霞。", "dynasty": "宋代", "author": "宋祁", "instruct": "七言绝句"}
{"title": "记颜", "content": "唤做农夫却逢掖，道是禅和又幅巾。灞陵雪中耸肩客，天津桥上皱眉人。", "dynasty": "宋代", "author": "刘克庄", "instruct": "七言绝句"}
{"title": "茶", "content": "骚客辞眠肠正苦，睡魔退听骨先寒。未堪入饼供龙焙，且遣一旗登虎坛。", "dynasty": "宋代", "author": "戴翼", "instruct": "七言绝句"}
{"title": "代答", "content": "何必骖鸶上五云，由来吾道贵全身。君看白日冲霄者，多是偷桃窃药人。", "dynasty": "宋代", "author": "王禹偁", "instruct": "七言绝句"}
{"title": "归", "content": "束带还骑马，东西却渡船。林中才有地，峡外绝无天。虚白高人静，喧卑俗累牵。他乡悦迟暮，不敢废诗篇。", "dynasty": "唐代", "author": "杜甫", "instruct": "五言律诗"}
{"title": "刘生", "content": "卿家本六郡，年长入三秦。白璧酬知己，黄金谢主人。剑锋生赤电，马足起红尘。日暮歌钟发，喧喧动四邻。", "dynasty": "唐代", "author": "杨炯", "instruct": "五言律诗"}
{"title": "封书", "content": "鹤台南望白云关，城市犹存暂一还。书出步虚三百韵，蕊珠文字在人间。", "dynasty": "唐代", "author": "元稹", "instruct": "七言绝句"}
{"title": "横吹曲辞。梅花落", "content": "新岁芳梅树，繁苞四面同。春风吹渐落，一夜几枝空。小妇今如此，长城恨不穷。莫将辽海雪，来比后庭中。", "dynasty": "唐代", "author": "刘方平", "instruct": "五言律诗"}
{"title": "题诗后", "content": "二句三年得，一吟双泪流。知音如不赏，归卧故山秋。", "dynasty": "唐代", "author": "贾岛", "instruct": "五言绝句"}
{"title": "柏岩", "content": "苗裔忽生崖石裂，不同松桧拂云长。苍苍无一闲枝叶，子落丛林也有香。", "dynasty": "宋代", "author": "释普济", "instruct": "七言绝句"}
{"title": "参寥示简元规诗用其韵寄之", "content": "人间何向不盐梅，江海元从蚁穴开。列戟门庭扫踪迹，只应飞矢亦潜来。", "dynasty": "宋代", "author": "邹浩", "instruct": "七言绝句"}
{"title": "春寒", "content": "海上春风日日颠，山头春色几时妍。清明过了朱明近，未有红芳到眼前。", "dynasty": "元代", "author": "丘处机", "instruct": "七言绝句"}
{"title": "梅花 十四", "content": "面墨已无情，岂但心如夷？昨宵疏影横，空山半窗月。", "dynasty": "元代", "author": "王冕", "instruct": "五言绝句"}
{"title": "郁林八景诗 其四 水月岩虚", "content": "月上水生岩半閒，岩虚得月透天关。水流到海源头活，月照人心不照颜。", "dynasty": "明代", "author": "邝元乐", "instruct": "七言绝句"}
{"title": "两虫", "content": "鹧鸪忧兄行不得，杜宇劝客不如归。天涯羁思难绘画，惟有两虫相发挥。", "dynasty": "宋代", "author": "范成大", "instruct": "七言绝句"}
{"title": "枕上", "content": "残灯熠熠露萤明，落叶萧萧寒雨声。堪笑衰翁睡眠少，小诗常向此时成。", "dynasty": "宋代", "author": "陆游", "instruct": "七言绝句"}
{"title": "春雪阻观梅花两诗嘲之", "content": "雨声俄混雪声乾，混泞林堂一到难。藉使玉肌无冻粟，可能独自过春寒。", "dynasty": "宋代", "author": "张镃", "instruct": "七言绝句"}
{"title": "雨霁", "content": "丰隆故犯青冥上，列缺应逢返照还。楼外细蟾呈窈窕，枝间少女故徘徊。", "dynasty": "宋代", "author": "张耒", "instruct": "七言绝句"}
{"title": "送春", "content": "昨迎今复送，来晚去逡巡。芳尽空繁树，愁多独病身。静思倾酒懒，闲望上楼频。为向春风道，明年早报春。", "dynasty": "唐代", "author": "姚合", "instruct": "五言律诗"}
{"title": "脩谒", "content": "偶尔事脩谒，篮舆经近村。田夫不避客，袖手立衡门。", "dynasty": "宋代", "author": "姜特立", "instruct": "五言绝句"}
{"title": "潍县署中画竹呈年伯包大丞括 / 墨竹图题诗", "content": "衙斋卧听萧萧竹，疑是民间疾苦声。些小吾曹州县吏，一枝一叶总关情。", "dynasty": "清代", "author": "郑燮", "instruct": "七言绝句"}
{"title": "感昔", "content": "马瘦行迟自一奇，溪山佳处看无遗。酒垆强挽人同醉，散去何曾识是谁！", "dynasty": "宋代", "author": "陆游", "instruct": "七言绝句"}
{"title": "宫词", "content": "后苑秋晴校猎归，淡妆宫女尽戎衣。数中供奉谁精熟，斜勒骄聪掠草飞。", "dynasty": "宋代", "author": "宋白", "instruct": "七言绝句"}
{"title": "夜意", "content": "幌外灯青见鼠行，林梢月黑有枭鸣。只言中夏夜偏短，万里梦回天未明。", "dynasty": "宋代", "author": "陆游", "instruct": "七言绝句"}
{"title": "思乡作", "content": "泸北行人绝，云南信未还。庭前花不扫，门外柳谁攀。坐久销银烛，愁多减玉颜。悬心秋夜月，万里照关山。", "dynasty": "唐代", "author": "布燮", "instruct": "五言律诗"}
{"title": "圣冈", "content": "古迹是何王，平身入石房。远村通后径，一郡隔前冈。昼静唯禅客，春来有女郎。独醒回不得，无事可焚香。", "dynasty": "唐代", "author": "薛能", "instruct": "五言律诗"}
{"title": "丙申携客自康王观东北行十里观谷帘泉", "content": "笋将轧轧度岩隈，乱涧穿空去复回。方识人间真毁誉，只缘亲到地头来。", "dynasty": "宋代", "author": "魏了翁", "instruct": "七言绝句"}
{"title": "问鹤", "content": "乌鸢争食雀争窠，独立池边风雪多。尽日蹋冰翘一足，不鸣不动意如何。", "dynasty": "唐代", "author": "白居易", "instruct": "七言绝句"}
{"title": "西厅", "content": "阶除尽日微风度，帘幕先秋暑气还。莫讶使君临案久，雨晴端正见南山。", "dynasty": "宋代", "author": "夏竦", "instruct": "七言绝句"}
{"title": "渼陂", "content": "晴山如黛水如蓝，波净天澄翠满潭。身在玉壶图画里，心随飞鸟过终南。", "dynasty": "宋代", "author": "李廌", "instruct": "七言绝句"}
{"title": "见杨弘贞诗赋，因题绝句以自谕", "content": "赋句诗章妙入神，未年三十即无身。常嗟薄命形憔悴，若比弘贞是幸人。", "dynasty": "唐代", "author": "白居易", "instruct": "七言绝句"}
{"title": "三叠", "content": "唐时才子总能诗，张祜轻狂李益痴。管甚三姨偷玉笛，诳他小玉写乌丝。", "dynasty": "宋代", "author": "刘克庄", "instruct": "七言绝句"}
{"title": "瘴塞", "content": "瘴塞巴山哭鸟悲，红妆少妇敛啼眉。殷勤奉药来相劝，云是前年欲病时。", "dynasty": "唐代", "author": "元稹", "instruct": "七言绝句"}
{"title": "杂咏", "content": "卢橘新传罢汉中，尚衣闻道减花绒。诸州节使休蠲助，圣主清心在合宫。", "dynasty": "清代", "author": "曹本荣", "instruct": "七言绝句"}
{"title": "辛酉岁冬十一月随驾幸岐下作", "content": "曳裾谈笑殿西头，忽听征铙从冕旒。凤盖行时移紫气，鸾旗驻处认皇州。晓题御服颁群吏，夜发宫嫔诏列侯。雨露涵濡三百载，不知谁拟杀身酬。", "dynasty": "唐代", "author": "韩偓", "instruct": "七言律诗"}
{"title": "春蚕", "content": "可笑春蚕独苦辛，为谁成茧却焚身。不如无用蜘蛛网，网尽蜚虫不畏人。", "dynasty": "明代", "author": "刘基", "instruct": "七言绝句"}
{"title": "十叠", "content": "才得几朝浑拆遍，只消一霎又吹空。何曾学舞能回雪，便不为台与避风。", "dynasty": "宋代", "author": "刘克庄", "instruct": "七言绝句"}
{"title": "寒夜", "content": "寒夜读书忘却眠，锦衾香尽炉无烟。美人含怒夺灯去，问郎知是几更天！", "dynasty": "清代", "author": "袁枚", "instruct": "七言绝句"}
{"title": "长干行·君家何处住", "content": "君家何处住，妾住在横塘。停船暂借问，或恐是同乡。", "dynasty": "唐代", "author": "崔颢", "instruct": "五言绝句"}
{"title": "春雨", "content": "城云如梦柳僛僛，野水横来强满池。九十日春浑得雨，故应留润作花时。", "dynasty": "宋代", "author": "王安石", "instruct": "七言绝句"}
{"title": "蒲关西道中作", "content": "国东王气凝蒲关，楼台帖出晴空间。紫烟横捧大舜庙，黄河直打中条山。地锁咽喉千古壮，风传歌吹万家闲。来来去去身依旧，未及潘年鬓已斑。", "dynasty": "唐代", "author": "李山甫", "instruct": "七言律诗"}
{"title": "早秋", "content": "嫩菊含新彩，远山闲夕烟。凉风惊绿树，清韵入朱弦。思妇机中锦，征人塞外天。雁飞鱼在水，书信若为传。", "dynasty": "唐代", "author": "鱼玄机", "instruct": "五言律诗"}
{"title": "北风行", "content": "城外萧萧北风起，城上健儿吹落耳。将军玉帐貂鼠衣，手持酒杯看雪飞。", "dynasty": "明代", "author": "刘基", "instruct": "七言绝句"}
{"title": "簪花吟", "content": "簪花犹且强年少，诉酒固非佯小心。花好酒嘉情更好，奈何明日病还深。", "dynasty": "宋代", "author": "邵雍", "instruct": "七言绝句"}
{"title": "老柳", "content": "杈枒古木焕容光，荡漾东风万缕长。且趁春阳重抖擞，先添新绿向江乡。", "dynasty": "当代", "author": "傅义", "instruct": "七言绝句"}
{"title": "即景", "content": "东风犹自作春寒，日暮何人翠袖单。一树梅花数行行，清吟能得几凭栏。", "dynasty": "清代", "author": "钱淑生", "instruct": "七言绝句"}
{"title": "赠别", "content": "多情却似总无情，唯觉樽前笑不成。蜡烛有心还惜别，替人垂泪到天明。", "dynasty": "唐代", "author": "杜牧", "instruct": "七言绝句"}
{"title": "题画", "content": "长松落落不受暑，鬓影钓丝俱渺然。碧江千里未入眼，飞过一鸥方可怜。", "dynasty": "明代", "author": "沈周", "instruct": "七言绝句"}
{"title": "梅夏应教诗", "content": "长廊连紫殿。细雨应黄梅。浮云半空上。清吹隔池来。集凤桐花散。胜龟莲叶开。幸逢为善乐。频降济时才。", "dynasty": "南北朝", "author": "薛道衡", "instruct": "五言律诗"}
{"title": "鲛绡", "content": "云供片段月供光，贫女寒机枉自忙。莫道不蚕能致此，海边何事有扶桑。", "dynasty": "唐代", "author": "吴融", "instruct": "七言绝句"}
{"title": "江上", "content": "江水漾西风，江花脱晚红。离情被横笛，吹过乱山东。", "dynasty": "宋代", "author": "王安石", "instruct": "五言绝句"}
{"title": "横吹曲辞。长安道", "content": "此地无驻马，夜中犹走轮。所以路旁草，少于衣上尘。", "dynasty": "唐代", "author": "聂夷中", "instruct": "五言绝句"}
{"title": "山行", "content": "春风记得过西泠，涧草溪花列翠屏。路曲不知归去晚，夕阳影里乱峰青。", "dynasty": "清代", "author": "本奫", "instruct": "七言绝句"}
{"title": "寄人", "content": "老携诗卷入京华，觅店先须近酒家。白发但能妨进取，未妨痛饮插梅花。", "dynasty": "宋代", "author": "刘克庄", "instruct": "七言绝句"}
{"title": "盛山十二诗。桃坞", "content": "喷日舒红景，通蹊茂绿阴。终期王母摘，不羡武陵深。", "dynasty": "唐代", "author": "韦处厚", "instruct": "五言绝句"}
{"title": "杨柳", "content": "丝丝烟雨弄轻柔，偏称黄鹂与白鸥。才著一蝉嘶晚日，西风容易便成秋。", "dynasty": "宋代", "author": "宋自适", "instruct": "七言绝句"}
{"title": "江南行", "content": "茨菰叶烂别西湾，莲子花开犹未还。妾梦不离江水上，人传郎在凤凰山。", "dynasty": "唐代", "author": "张潮", "instruct": "七言绝句"}
{"title": "晚思", "content": "鹤下紫阁云，沈沈翠微雨。独坐正无言，孤庄一声杵。", "dynasty": "唐代", "author": "喻凫", "instruct": "五言绝句"}
{"title": "西施诗", "content": "云霞出没群峰外，鸥鸟浮沈一水间。一自越兵齐振地，梦魂不到虎丘山。", "dynasty": "唐代", "author": "西施", "instruct": "七言绝句"}
{"title": "吴江太湖笠泽虹桥诗", "content": "脍忆鲈鱼秋正肥，当年惟见季鹰归。沧波此处堪垂钓，当代无人肯拂衣。", "dynasty": "宋代", "author": "陈植", "instruct": "七言绝句"}
{"title": "子夜秋歌", "content": "秋风入窗里，罗帐起飘扬。仰头看明月，寄情千里光。", "dynasty": "南北朝", "author": "佚名", "instruct": "五言绝句"}
{"title": "三乡驿楼伏睹玄宗望女几山诗，小臣斐然有感", "content": "开元天子万事足，唯惜当时光景促。三乡陌上望仙山，归作霓裳羽衣曲。仙心从此在瑶池，三清八景相追随。天上忽乘白云去，世间空有秋风词。", "dynasty": "唐代", "author": "刘禹锡", "instruct": "七言律诗"}
{"title": "秦城", "content": "缺甓残砖无处寻，当年筑此虑尤深。君王自向沙丘死，何必区区戌桂林。", "dynasty": "宋代", "author": "刘克庄", "instruct": "七言绝句"}
{"title": "罨菜", "content": "梅山罨菜胜羹藜，怪见宾筵玉筹齐。大似雪堂真一酒，绝胜金谷韭蓱齏。", "dynasty": "宋代", "author": "姜特立", "instruct": "七言绝句"}
{"title": "早发赴洞庭舟中作", "content": "阊门曙色欲苍苍，星月高低宿水光。棹举影摇灯烛动，舟移声拽管弦长。渐看海树红生日，遥见包山白带霜。出郭已行十五里，唯消一曲慢霓裳。", "dynasty": "唐代", "author": "白居易", "instruct": "七言律诗"}
{"title": "梅花", "content": "重岗复岭万千程，霜褪红稀步恰轻。瞥有暗香松下过，不知何处隐梅兄。", "dynasty": "宋代", "author": "陈景沂", "instruct": "七言绝句"}
{"title": "暮江吟", "content": "一道残阳铺水中，半江瑟瑟半江红。可怜九月初三夜，露似真珠月似弓。", "dynasty": "唐代", "author": "白居易", "instruct": "七言绝句"}
{"title": "促织", "content": "金屏翠幔与秋宜，得此年年醉不知。只向贫家促机杼，几家能有一絇丝。", "dynasty": "宋代", "author": "王安石", "instruct": "七言绝句"}
{"title": "早发", "content": "伞幄垂垂马踏沙，水长山远路多花。眼中形势胸中策，缓步徐行静不哗。", "dynasty": "宋代", "author": "宗泽", "instruct": "七言绝句"}
{"title": "至七里滩作", "content": "迁客投於越，临江泪满衣。独随流水远，转觉故人稀。万木迎秋序，千峰驻晚晖。行舟犹未已，惆怅暮潮归。", "dynasty": "唐代", "author": "李嘉祐", "instruct": "五言律诗"}
{"title": "偈", "content": "竿木随身得自由，应缘已毕复何求。悠然来往等孤雁，影落寒潭迹不留。", "dynasty": "宋代", "author": "李衡", "instruct": "七言绝句"}
{"title": "春寒", "content": "春寒尽解粟人肤，敢傍吾侪酒琖无？雨里杏花如半醉，抬头不起索人扶。", "dynasty": "宋代", "author": "杨万里", "instruct": "七言绝句"}
{"title": "杂兴", "content": "风雨鸡喔喔，雪霜柏森森。独居虽无友，二物感我深。", "dynasty": "宋代", "author": "陆游", "instruct": "五言绝句"}
{"title": "端午", "content": "晓糁蒲玉泛琼浆，臂结红丝暗自伤。莫漫相逢宜楚节，独怜清梦隔潇湘。", "dynasty": "元代", "author": "张玉娘", "instruct": "七言绝句"}
{"title": "春晓", "content": "晓风猎猎捲芭蕉，帘幕深深燕子巢。十二画栏都倚遍，一双蝴蝶上花梢。", "dynasty": "宋代", "author": "陈允平", "instruct": "七言绝句"}
{"title": "秋声", "content": "邕邕鸣雁复南征，十载栖迟在帝京。黄叶未零寒未应，秋声偏动故乡情。", "dynasty": "元代", "author": "赵雍", "instruct": "七言绝句"}
{"title": "桃花", "content": "流水重杨拟若耶，绿阴深处小桥斜。春风不识谁家女，独立溪边自浣纱。", "dynasty": "清代", "author": "李媞", "instruct": "七言绝句"}
{"title": "滩声", "content": "碧玉班班沙历历，清流决决响泠泠。自从造得滩声后，玉管朱弦可要听。", "dynasty": "唐代", "author": "白居易", "instruct": "七言绝句"}
{"title": "三月李明府后亭泛舟（一作皇甫冉诗）", "content": "江南风景复如何，闻道新亭更欲过。处处纫兰春浦渌，萋萋籍草远山多。壶觞须就陶彭泽，时俗犹传晋永和。更待持桡徐转去，微风落日水增波。", "dynasty": "唐代", "author": "刘长卿", "instruct": "七言律诗"}
{"title": "农家", "content": "半夜呼儿趁晓耕，羸牛无力渐艰行。时人不识农家苦，将谓田中谷自生。", "dynasty": "唐代", "author": "颜仁郁", "instruct": "七言绝句"}
{"title": "对月", "content": "银轮玉兔向东流，莹净三更正好游。一片黑云何处起，皂罗笼却水精球。", "dynasty": "唐代", "author": "姚合", "instruct": "七言绝句"}
{"title": "招隐", "content": "罢听泉声看鹿群，丈夫才策合匡君。早携书剑离岩谷，莫待蒲轮辗白云。", "dynasty": "唐代", "author": "汪遵", "instruct": "七言绝句"}
{"title": "赐历", "content": "祥风轻袅御炉烟，共祝周家过历年。窃食漫逢颁朔会，不知何以答尧天。", "dynasty": "明代", "author": "卢龙云", "instruct": "七言绝句"}
{"title": "示客", "content": "枳缚藩篱荆作门，萧条何以致诸君？归休正得求吾志，老病犹能诵所闻。紫蟹迎霜径盈尺，白鱼脱水重兼斤。一杯潋灩无辞醉，秋稼登场合策勋。", "dynasty": "宋代", "author": "陆游", "instruct": "七言律诗"}
{"title": "残雪", "content": "残雪堆成山数重，悬崖幽窦玉玲珑。如何惜得仙代掌，擎取琼瑶三四峰。", "dynasty": "宋代", "author": "杨万里", "instruct": "七言绝句"}
{"title": "颂古", "content": "二乘菩萨何年尽，诸佛凡夫早晚休。世情但将公道断，人心难似水长流。", "dynasty": "宋代", "author": "释道颜", "instruct": "七言绝句"}
{"title": "暮秋", "content": "闲倾清圣浊贤酒，稳泛朝南暮北风。射的山前云几片，一秋不散伴渔翁。", "dynasty": "宋代", "author": "陆游", "instruct": "七言绝句"}
{"title": "踏歌词", "content": "桃蹊柳陌好经过，镫下妆成月下歌。为是襄王故宫地，至今犹自细腰多。", "dynasty": "唐代", "author": "刘禹锡", "instruct": "七言绝句"}
{"title": "鸿沟", "content": "天下共知归汉德，东西那可限鸿沟。虽令羽割大河水，分得人心两处不。", "dynasty": "宋代", "author": "郑刚中", "instruct": "七言绝句"}
{"title": "已亥杂诗 190", "content": "昔年诗卷驻精魂，强续狂游拭涕痕。拉得藕花衫子婢，篮舆仍出涌金门。", "dynasty": "清代", "author": "龚自珍", "instruct": "七言绝句"}
{"title": "感寓", "content": "大海波涛浅，小人方寸深。海枯终见底，人死不知心。", "dynasty": "唐代", "author": "杜荀鹤", "instruct": "五言绝句"}
{"title": "八十吟十绝", "content": "逃秦博士浮丘伯，传说今犹在海中。自古仙多儒者做，安知吾不蹑高风。", "dynasty": "宋代", "author": "刘克庄", "instruct": "七言绝句"}
{"title": "红梅 十六", "content": "仙子云中驾鹤归，翩翩雾佩晓风吹。玉肌轻染燕脂色，恰似罗浮夜醉时。", "dynasty": "元代", "author": "王冕", "instruct": "七言绝句"}
{"title": "绝句", "content": "正月初弦二月赊，小园春事已如麻。强誇力健因移石，不减公忙为种花。", "dynasty": "宋代", "author": "王琪", "instruct": "七言绝句"}
{"title": "祷雨作", "content": "牵丝晨谒玉皇家，唤起慵龙乞井花。醒看满山枝叶语，晚唐句子是萌芽。", "dynasty": "宋代", "author": "高定子", "instruct": "七言绝句"}
{"title": "郊下", "content": "西日照高树，树头子规鸣。东风吹野水，水畔江蓠生。尽日看山立，有时寻涧行。兀兀长如此，何许似专城。", "dynasty": "唐代", "author": "白居易", "instruct": "五言律诗"}
{"title": "遣愁", "content": "养拙蓬为户，茫茫何所开。江通神女馆，地隔望乡台。渐惜容颜老，无由弟妹来。兵戈与人事，回首一悲哀。", "dynasty": "唐代", "author": "杜甫", "instruct": "五言律诗"}
{"title": "算山", "content": "水绕苍山固护来，当时盘踞实雄才。周郎计策清宵定，曹氏楼船白昼灰。五十八年争虎视，三千馀骑骋龙媒。何如今日家天下，阊阖门临万国开。", "dynasty": "唐代", "author": "陆龟蒙", "instruct": "七言律诗"}
{"title": "即事", "content": "翁自析薪儿负薪，一生不似此年贫。折除却得常强健，天定方知果胜人。", "dynasty": "宋代", "author": "陆游", "instruct": "七言绝句"}
{"title": "南都", "content": "太平风景是京华，白马黄衫七宝车。寒食斗鸡归去晚，院门新月印梨花。", "dynasty": "明代", "author": "陈继儒", "instruct": "七言绝句"}
{"title": "水仙", "content": "六出玉槃金屈卮，青瑶丛里花四枝。清香自信高群品，故与江梅相并时。", "dynasty": "宋代", "author": "姜特立", "instruct": "七言绝句"}
{"title": "行舟", "content": "柳花飞入正行舟，卧引菱花信碧流。闻道风光满扬子，天晴共上望乡楼。", "dynasty": "唐代", "author": "李益", "instruct": "七言绝句"}
{"title": "贫女吟", "content": "残妆满面泪阑干，几许幽情欲话难。云髻懒梳愁拆凤，翠蛾羞照恐惊鸾。南邻送女初鸣珮，北里迎妻已梦兰。惟有深闺憔悴质，年年长凭绣床看。", "dynasty": "唐代", "author": "薛逢", "instruct": "七言律诗"}
{"title": "天官崔侍郎夫人卢氏挽歌", "content": "偕老言何谬，香魂事永违。潘鱼从此隔，陈凤宛然飞。埋镜泉中暗，藏镫地下微。犹凭少君术，仿佛睹容辉。", "dynasty": "唐代", "author": "沈佺期", "instruct": "五言律诗"}
{"title": "读史", "content": "男子胸中正要奇，立京能立太平基。君王玉钺无穷恨，千载茫茫谁复知？", "dynasty": "宋代", "author": "陆游", "instruct": "七言绝句"}
{"title": "秋词", "content": "桂枝风动小山幽，雨过陂池水漫流。拟作楚骚吟未了，一行新雁数声秋。", "dynasty": "宋代", "author": "史文卿", "instruct": "七言绝句"}
{"title": "青桐道中值雨凡数里舟行久之颇有江湖之思二", "content": "冥冥烟外鸟飞归，野老得鱼收网回。隔浦断霞沉欲尽，半弯新月出云来。", "dynasty": "宋代", "author": "张耒", "instruct": "七言绝句"}
{"title": "感时", "content": "好鸟无恶声，仁兽肯狂噬。宁教鹦鹉哑，不遣麒麟细。人人语与默，唯观利与势。爱毁亦自遭，掩谤终失计。", "dynasty": "唐代", "author": "司空图", "instruct": "五言律诗"}
{"title": "和太子忏悔诗", "content": "玉泉漏向尽。金门光未成。缭绕闻天乐。周流扬梵声。兰汤浴身垢。忏悔净心灵。蒌草获再鲜。落花蒙重荣。", "dynasty": "南北朝", "author": "萧衍", "instruct": "五言律诗"}
{"title": "春寒", "content": "连日春寒不上楼，画屏斜掩梦悠悠。梅花吹尽成香雪，帘外东风未肯休。", "dynasty": "宋代", "author": "周密", "instruct": "七言绝句"}
{"title": "宿后自华阳行次昭应寄王直方", "content": "重归能几日，物意早如春。暖色先骊岫，寒声别雁群。川光如戏剑，帆态似翔云。为报东园蝶，南枝日已曛。", "dynasty": "唐代", "author": "沈亚之", "instruct": "五言律诗"}
{"title": "闻鹊", "content": "墙头花外说新情，拔去闲愁著耳听。青鸟已承云信息，预先来报两三声。", "dynasty": "宋代", "author": "朱淑真", "instruct": "七言绝句"}
{"title": "水亭", "content": "莫道山翁老病侵，静中理得旧传琴。朝来有喜君知否：雨展芭蕉二尺心。", "dynasty": "宋代", "author": "陆游", "instruct": "七言绝句"}
{"title": "感秋", "content": "旧不悲秋只爱秋，风中吹笛月中楼。如今秋色浑如旧，欲不悲秋不自由。", "dynasty": "宋代", "author": "杨万里", "instruct": "七言绝句"}
{"title": "晴", "content": "西风一夜与晴期，红日当天烧陆离。云似败棋无著处，山如宿酒顿醒时。", "dynasty": "宋代", "author": "潘牥", "instruct": "七言绝句"}
{"title": "咏史", "content": "两汉本继绍，新室如赘疣。所以嵇中散，至死薄殷周。", "dynasty": "宋代", "author": "李清照", "instruct": "五言绝句"}
{"title": "车", "content": "天子驭金根，蒲轮辟四门。五神趋雪至，双毂似雷奔。丹凤栖金辖，非熊载宝轩。无阶忝虚左，珠乘奉王言。", "dynasty": "唐代", "author": "李峤", "instruct": "五言律诗"}
{"title": "更题", "content": "只应踏初雪，骑马发荆州。直怕巫山雨，真伤白帝秋。群公苍玉佩，天子翠云裘。同舍晨趋侍，胡为淹此留。", "dynasty": "唐代", "author": "杜甫", "instruct": "五言律诗"}
{"title": "杂赋", "content": "病叟胸中一物无，梦游信脚到华胥。觉来忽见天窗白，短发萧萧起自梳。", "dynasty": "宋代", "author": "陆游", "instruct": "七言绝句"}
{"title": "汉宫春似月桂而丽感兴成诗", "content": "名花千古不成尘，不比昭阳绝代我。回首两都今一梦，是谁污作汉宫春。", "dynasty": "宋代", "author": "钱时", "instruct": "七言绝句"}
{"title": "颂", "content": "赵州狗子无佛性，万叠青州藏古镜。赤脚波斯入大唐，八臂那吒行正令。", "dynasty": "宋代", "author": "释了赟", "instruct": "七言绝句"}
{"title": "贾天锡惠宝薰乞诗多以兵卫森画戟燕寝凝清香", "content": "公虚采蘋宫，行乐在小寝。香光当发闻，色败不可稔。", "dynasty": "宋代", "author": "黄庭坚", "instruct": "五言绝句"}
{"title": "刘后溪和雁湖即事诗十绝见示次韵", "content": "断烟落日护林丘，三数人家屋打头。见说春来寒更甚，补窗塞户胜防秋。", "dynasty": "宋代", "author": "洪咨夔", "instruct": "七言绝句"}
{"title": "送友人东归（一作方干诗，题云送卢评事东归", "content": "万里杨柳色，出关送故人。轻烟拂流水，落日照行尘。积梦江湖阔，忆家兄弟贫。裴回灞亭上，不语自伤春。", "dynasty": "唐代", "author": "戴叔伦", "instruct": "五言律诗"}
{"title": "饯谢文学离夜诗", "content": "汉池水如带。巫山云似盖。瀄汩背吴潮。潺湲横楚濑。一望沮漳水。宁思江海会。以我径寸心。从君千里外。", "dynasty": "南北朝", "author": "沈约", "instruct": "五言律诗"}
{"title": "郫县春日吟", "content": "素丝五緎咏羔羊，且是公余燕日长。黄妳味甘逢孔圣，黑甜睡美谒羲皇。", "dynasty": "宋代", "author": "吴泳", "instruct": "七言绝句"}
{"title": "赠内", "content": "三百六十日，日日醉如泥。虽为李白妇，何异太常妻。", "dynasty": "唐代", "author": "李白", "instruct": "五言绝句"}
{"title": "放朝偶作", "content": "寒极放朝天，欣闻半夜宣。时安逢密雪，日晏得高眠。拥褐同休假，吟诗贺有年。坐来幽兴在，松亚小窗前。", "dynasty": "唐代", "author": "郑谷", "instruct": "五言律诗"}
{"title": "咏尘", "content": "凌波起罗袜，含风染素衣。别有知音调，闻歌应自飞。", "dynasty": "唐代", "author": "骆宾王", "instruct": "五言绝句"}
{"title": "春怨 / 伊州歌", "content": "打起黄莺儿，莫教枝上啼。啼时惊妾梦，不得到辽西。", "dynasty": "唐代", "author": "金昌绪", "instruct": "五言绝句"}
{"title": "绿阴", "content": "绿阴窗底蔚蓝光，习习清风入座凉。五月人间同此意，故知彭泽到羲皇。", "dynasty": "宋代", "author": "汪莘", "instruct": "七言绝句"}
{"title": "寒食", "content": "人倚雕阑竹倚衣，女桑遥听子规啼。陌头杨柳休攀折，系住春光不许归。", "dynasty": "清代", "author": "霍双", "instruct": "七言绝句"}
{"title": "早朝", "content": "白日新年好，青春上国多。街平双阙近，尘起五云和。", "dynasty": "唐代", "author": "司空图", "instruct": "五言绝句"}
{"title": "送孔巢父赴河南军（一作皇甫冉诗）", "content": "江南相送隔烟波，况复新秋一雁过。闻道全军征北虏，又言诗将会南河。边心冉冉乡人绝，寒色青青战马多。共许陈琳工奏记，知君名行未蹉跎。", "dynasty": "唐代", "author": "刘长卿", "instruct": "七言律诗"}
{"title": "醒酒歌", "content": "世人多醉者，酒亦不清高。未识醉中趣，空为酒所劳。", "dynasty": "明代", "author": "张乔", "instruct": "五言绝句"}
{"title": "山中吟", "content": "山西茂林麓，中有盘旋谷。飘飘双凤凰，飞立山上玉。", "dynasty": "宋代", "author": "陈允平", "instruct": "五言绝句"}
{"title": "五更", "content": "处处清砧砌砌蛩，客眠不着五更风。起来推户寻诗句，一树秋声月色中。", "dynasty": "宋代", "author": "周密", "instruct": "七言绝句"}
{"title": "乡思", "content": "人言落日是天涯，望极天涯不见家。已恨碧山相阻隔，碧山还被暮云遮。", "dynasty": "宋代", "author": "李觏", "instruct": "七言绝句"}
{"title": "霜", "content": "天欲吹霜不作难，连霄也费许多寒。新装琼甲为蔬甲，仍化朱栏作玉栏。", "dynasty": "宋代", "author": "杨万里", "instruct": "七言绝句"}
{"title": "围炉", "content": "昨夜霜风透胆寒，围炉漫意昔年欢。如今独坐无人说，拨闷惟凭酒力宽。", "dynasty": "宋代", "author": "朱淑真", "instruct": "七言绝句"}
{"title": "听歌", "content": "月上重楼丝管秋，佳人夜唱古梁州。满堂谁是知音者，不惜千金与莫愁。", "dynasty": "唐代", "author": "武元衡", "instruct": "七言绝句"}
{"title": "塞上", "content": "鸣骹直上一千尺，天静无风声更干。碧眼胡儿三百骑，尽提金勒向云看。", "dynasty": "宋代", "author": "柳开", "instruct": "七言绝句"}
{"title": "泥行终日至晡始抵中桥六绝", "content": "历尽清湾日已晡，断虹吹浪过平湖。儿痴不识中桥影，问道前山有雨无。", "dynasty": "宋代", "author": "岳珂", "instruct": "七言绝句"}
{"title": "石堂", "content": "天威如许敢争雄，重遣山灵费一峰。不共那边如水火，未应抵死不相容。", "dynasty": "宋代", "author": "陈普", "instruct": "七言绝句"}
{"title": "无题", "content": "鸡叫一声撅一撅，鸡叫二声撅二撅。三声四声天下白，褪尽残星与晓月。", "dynasty": "明代", "author": "朱元璋", "instruct": "七言绝句"}
{"title": "对酒", "content": "不惜千金买宝刀，貂裘换酒也堪豪。一腔热血勤珍重，洒去犹能化碧涛。", "dynasty": "清代", "author": "秋瑾", "instruct": "七言绝句"}
{"title": "夜泊庐江，闻故人在东寺，以诗寄之", "content": "江路经庐阜，松门入虎溪。闻君寻寂乐，清夜宿招提。石镜山精怯，禅枝怖鸽栖。一灯如悟道，为照客心迷。", "dynasty": "唐代", "author": "孟浩然", "instruct": "五言律诗"}
{"title": "酴醾", "content": "雪颗云条一架春，酒中风度梦中闻。东风不是无颜色，过了梅花便到君。", "dynasty": "宋代", "author": "卢祖皋", "instruct": "七言绝句"}
{"title": "送崔郎中往使西川行在", "content": "拜书辞玉帐，万里剑关长。新马杏花色，绿袍春草香。一身朝玉陛，几日过铜梁。莫恋炉边醉，仙宫待侍郎。", "dynasty": "唐代", "author": "韦庄", "instruct": "五言律诗"}
{"title": "杂诫", "content": "带香入鲍肆，香气同鲍鱼。未入犹可悟，已入当何如。", "dynasty": "唐代", "author": "曹邺", "instruct": "五言绝句"}
{"title": "同李三月夜作", "content": "霜风惊度雁，月露皓疏林。处处砧声发，星河秋夜深。", "dynasty": "唐代", "author": "皇甫冉", "instruct": "五言绝句"}
{"title": "客有卜居不遂薄游汧陇因题", "content": "海燕西飞白日斜，天门遥望五侯家。楼台深锁无人到，落尽东风第一花。", "dynasty": "唐代", "author": "许浑", "instruct": "七言绝句"}
{"title": "晓从任大夫祖行过石桥寄粹甫", "content": "令尹鸣驺过石桥，想君寒梦正飘摇。追思转觉年来剧，乱似春风柳万条。", "dynasty": "宋代", "author": "黄庭坚", "instruct": "七言绝句"}
{"title": "种树", "content": "一树新栽益四邻，野夫如到旧山春。树成多是人先老，垂白看他攀折人。", "dynasty": "唐代", "author": "于鹄", "instruct": "七言绝句"}
{"title": "芳臭", "content": "流芳斜谷出师表，遗臭樊城受禅碑。芳臭即今皆判矣，鲍鱼难揜祖龙尸。", "dynasty": "宋代", "author": "刘克庄", "instruct": "七言绝句"}
{"title": "晓雾", "content": "不知香务湿人须，日照须端细有珠。政是春山眉样翠，被渠淡粉作糊涂。", "dynasty": "宋代", "author": "杨万里", "instruct": "七言绝句"}
{"title": "春归", "content": "晴天气淑浓如酒，引得狂蜂路亦迷。独立栏干凝望处，卖花人在画桥西。", "dynasty": "宋代", "author": "俞桂", "instruct": "七言绝句"}
{"title": "偶题", "content": "水榭花繁处，春晴日午前。鸟窥临槛镜，马过隔墙鞭。", "dynasty": "唐代", "author": "司空图", "instruct": "五言绝句"}
{"title": "樱桃", "content": "南风南圃绿云攒，满树红堆玛瑙丸。翠羽飞来休啄破，未曾供奉赤瑛盘。", "dynasty": "明代", "author": "乌斯道", "instruct": "七言绝句"}
{"title": "行营送马侍御", "content": "万里羽书来未绝，五关烽火昼仍传。故人多病尽归去，唯有刘桢不得眠。", "dynasty": "唐代", "author": "戴叔伦", "instruct": "七言绝句"}
{"title": "隋堤", "content": "搔首隋堤落日斜，已无馀柳可藏鸦。岸傍昔道牵龙舰，河底今来走犊车。曾笑陈家歌玉树，却随后主看琼花。四方正是无虞日，谁信黎阳有古家。", "dynasty": "唐代", "author": "吴融", "instruct": "七言律诗"}
{"title": "子夜四时歌 冬歌 一", "content": "寒闺动黻帐。密筵重锦席。卖眼拂长袖。含笑留上客。", "dynasty": "南北朝", "author": "萧衍", "instruct": "五言绝句"}
{"title": "枕上吟", "content": "画角梅花吸晓寒，数声清彻碧云端。谁知有客愁无寐，一掬乡心不奈酸。", "dynasty": "宋代", "author": "华岳", "instruct": "七言绝句"}
{"title": "献寿戏作", "content": "终须跨个玉麒麟，方丈蓬莱走一巡。敢献些儿长寿物，蟠桃核里有双仁。", "dynasty": "宋代", "author": "苏轼", "instruct": "七言绝句"}
{"title": "出郊", "content": "川原一片绿交君，深树冥冥不见花。风日有情无处著，初回光景到桑麻。", "dynasty": "宋代", "author": "王安石", "instruct": "七言绝句"}
{"title": "晨兴", "content": "北窗松竹夜萧骚，诗就呼儿进浊醪。睡美不知新雨足，晓来南涧水声高。", "dynasty": "宋代", "author": "韩元吉", "instruct": "七言绝句"}
{"title": "奉使契丹回出上京马上作", "content": "紫貂裘暖朔风惊，潢水冰光射日月。笑语同来向公子，马头今日向南行。", "dynasty": "宋代", "author": "欧阳修", "instruct": "七言绝句"}
{"title": "闻笛", "content": "凄凄吹笛裂寒云，羁客难禁醒坐闻。声逐逝波流不断，月明吹老戌回军。", "dynasty": "宋代", "author": "董嗣杲", "instruct": "七言绝句"}
{"title": "次韵翁士特题行闲轩", "content": "寒音珊珊落回溪，修竹似与长风期。虚声帆影住来地，幽绝自有闲人知。", "dynasty": "宋代", "author": "李弥逊", "instruct": "七言绝句"}
{"title": "阻风，泊锺家村。离英州已三日，才行二十里", "content": "满船儿女厌江行，我爱江行怕入城。惭愧风师教款曲，为分一舍作三程。", "dynasty": "宋代", "author": "杨万里", "instruct": "七言绝句"}
{"title": "醉歌", "content": "淮襄州郡尽归降，鼙鼓喧天入古杭。国母已无心听政，书生空有泪成行。", "dynasty": "宋代", "author": "汪元量", "instruct": "七言绝句"}
{"title": "岳阳道中作", "content": "客思寻常动，未如今断魂。路岐经乱后，风雪少人村。大泽鸣寒雁，千峰啼昼猿。争教此时白，不上鬓须根。", "dynasty": "唐代", "author": "齐己", "instruct": "五言律诗"}
{"title": "潭州", "content": "维衡屹南荒，作镇自开闢。定王十里城，处处见山色。", "dynasty": "宋代", "author": "黄裳", "instruct": "五言绝句"}
{"title": "瘦马", "content": "古战场边数箭瘢，西风老马忆桑乾。而今衰草斜阳里，只作牛羊一例看。", "dynasty": "清代", "author": "金农", "instruct": "七言绝句"}
{"title": "野步", "content": "水生已抹堤，草长复侵路。小蝶仍可怜，欲下却飞去。", "dynasty": "宋代", "author": "陆游", "instruct": "五言绝句"}
{"title": "乐府", "content": "宝马跋尘光，双驰照路旁。喧传报戚里，明日幸长杨。", "dynasty": "唐代", "author": "司空图", "instruct": "五言绝句"}
{"title": "万州", "content": "银珠络髻绣衣裳，家住江南山后乡。闻道君侯重行乐，相将腰鼓迓年光。", "dynasty": "宋代", "author": "冯时行", "instruct": "七言绝句"}
{"title": "细言", "content": "蚊眉自可托，蜗角岂劳争。欲效丝毫力，谁知蝼蚁诚。", "dynasty": "唐代", "author": "雍裕之", "instruct": "五言绝句"}
{"title": "藓花", "content": "寂寞人偏重，无心愧牡丹。秋风凋不得，流水泛应难。怪石纵教遍，幽庭一任盘。若逢公子顾，重叠是朱栏。", "dynasty": "唐代", "author": "文丙", "instruct": "五言律诗"}
{"title": "月夕", "content": "草下阴虫叶上霜，朱栏迢递压湖光。兔寒蟾冷桂花白，此夜姮娥应断肠。", "dynasty": "唐代", "author": "李商隐", "instruct": "七言绝句"}
{"title": "泛溪", "content": "疑与武陵通，青溪碧嶂中。水寒深见石，松晚静闻风。遁迹驱鸡吏，冥心失马翁。才应毕婚嫁，还此息微躬。", "dynasty": "唐代", "author": "许浑", "instruct": "五言律诗"}
{"title": "侠客行", "content": "击筑复击筑，欲歌双泪横。宝刀重如命，命如鸿毛轻。", "dynasty": "宋代", "author": "吴龙翰", "instruct": "五言绝句"}
{"title": "避地越中作", "content": "避世移家远，天涯岁已周。岂知今夜月，还是去年愁。露果珠沈水，风萤烛上楼。伤心潘骑省，华发不禁秋。", "dynasty": "唐代", "author": "韦庄", "instruct": "五言律诗"}
{"title": "睡起", "content": "柿叶铺庭红颗秋，薰炉沈水度衣篝。松风梦与故人遇，同驾飞鸿跨九州。", "dynasty": "宋代", "author": "黄庭坚", "instruct": "七言绝句"}
{"title": "晚眺", "content": "晚暖好登临，吾衰也不禁。雪残千嶂玉，日落万梢金", "dynasty": "宋代", "author": "杨万里", "instruct": "五言绝句"}
{"title": "花庵诗寄邵尧夫", "content": "自然天物胜人为，万叶无风绿四垂。犹恨簪绅未离俗，荷衣蕙带始相宜。", "dynasty": "宋代", "author": "司马光", "instruct": "七言绝句"}
{"title": "闻歌怀京师旧游", "content": "楼前谁唱《绿腰》催，千里梁园首重回。记得杜家亭子上，信之钦用共听来。", "dynasty": "金朝", "author": "元好问", "instruct": "七言绝句"}
{"title": "残雪", "content": "桂冷微停素，峰干不遍岚。何谿背林处，犹覆定僧庵。", "dynasty": "唐代", "author": "陆龟蒙", "instruct": "五言绝句"}
{"title": "閒赋", "content": "人生浮脆若风烟，障簏操筹亦可怜。但得樽中长有酒，不须身后更留钱。", "dynasty": "宋代", "author": "姜特立", "instruct": "七言绝句"}
{"title": "夜半", "content": "三更三点万家眠，露欲为霜月堕烟。斗鼠上堂蝙蝠出，玉琴时动倚窗弦。", "dynasty": "唐代", "author": "李商隐", "instruct": "七言绝句"}
{"title": "春怨", "content": "紫绡挥断泪阑干，窗下秦筝独自弹。三月梨花风又雨，小楼燕子怯春寒。", "dynasty": "明代", "author": "谢榛", "instruct": "七言绝句"}
{"title": "和刘仪同臻诗", "content": "南登广陵岸。回首落星城。不言临旧浦。烽火照江明。", "dynasty": "南北朝", "author": "庾信", "instruct": "五言绝句"}
{"title": "感旧", "content": "废陇荒陂浥浥耕，生无勋业死无名。衰颓日甚君休问，三十年前白发生。", "dynasty": "宋代", "author": "陆游", "instruct": "七言绝句"}
{"title": "冀北春望（一作崔湜诗）", "content": "回首览燕赵，春生两河间。旷然馀万里，际海不见山。雨歇青林润，烟空绿野闲。问乡无处所，目送白云关。", "dynasty": "唐代", "author": "崔液", "instruct": "五言律诗"}
{"title": "江上", "content": "江上支筇眼界宽，夕阳影裹水云寒。恁谁说与闲鸥鹭，借我渔矶把钓竿。", "dynasty": "宋代", "author": "黄庚", "instruct": "七言绝句"}
{"title": "琼花", "content": "蕃釐观裹旧经游，五月曾看绿叶稠。今日家园玉捕树，春风吹梦到扬州。", "dynasty": "宋代", "author": "刘学箕", "instruct": "七言绝句"}
{"title": "看诗卷", "content": "苏黄自是今时友，李杜还为异代豪。八十衰翁无老伴，唯渠终日话风骚。", "dynasty": "宋代", "author": "姜特立", "instruct": "七言绝句"}
{"title": "杂感", "content": "自古文章与命仇，功名身外更悠悠。一从识得元无事，穷死逢人不说愁。", "dynasty": "宋代", "author": "陆游", "instruct": "七言绝句"}
{"title": "行园树", "content": "松节凌霜久，蓬根逐吹频。群生各有性，桃李但争春。", "dynasty": "唐代", "author": "徐铉", "instruct": "五言绝句"}
{"title": "村墅", "content": "正月二月村墅闲，馀粮未乏人心宽。南邻雨中揭屋笑，酒熟数家来相看。", "dynasty": "唐代", "author": "崔道融", "instruct": "七言绝句"}
{"title": "围炉", "content": "圜坐红炉唱小词，旋篘新酒赏新诗。大家莫惜今宵醉，一别参差又几时。", "dynasty": "宋代", "author": "朱淑真", "instruct": "七言绝句"}
{"title": "旅寓", "content": "暗算乡程隔数州，欲归无计泪空流。已违骨肉来时约，更束琴书何处游。画角引风吹断梦，垂杨和雨结成愁。去年今日还如此，似与青春有旧仇。", "dynasty": "唐代", "author": "杜荀鹤", "instruct": "七言律诗"}
{"title": "春游", "content": "红芳满眼斗风流，谁信春来有客愁。惆怅不干桃李事，故山烟雨忆松楸。", "dynasty": "宋代", "author": "卢梅坡", "instruct": "七言绝句"}
{"title": "横吹曲辞。骢马曲", "content": "连钱出塞蹋沙蓬，岂比当时御史骢。逐北自谙深碛路，连嘶谁念静边功。登山每与青云合，弄影应知碧草同。今日虏平将换妾，不如罗袖舞春风。", "dynasty": "唐代", "author": "纪唐夫", "instruct": "七言律诗"}
{"title": "又次韵宋茂叔送行五绝兼谢修叔", "content": "前年过语漫匆匆，今喜追随数日同。诗里固知俱有味，酒边宁复重言功。", "dynasty": "宋代", "author": "赵蕃", "instruct": "七言绝句"}
{"title": "北苑侍宴杂咏诗 其四 风", "content": "昨朝才解冻，今日又开花。帝力无人识，谁知玩物华。", "dynasty": "唐代", "author": "徐铉", "instruct": "五言绝句"}
{"title": "柳", "content": "最爱纤纤曲水滨，夕阳移影过青蘋.东风又染一年绿，楚客更伤千里春。低叶已藏依岸棹，高枝应闭上楼人。舞腰渐重烟光老，散作飞绵惹翠裀.", "dynasty": "唐代", "author": "李冶", "instruct": "七言律诗"}
{"title": "欧阳从道许寄金橘以诗督之", "content": "禅客入秋无气息，想依红袖醉毰毸。霜枝摇落黄金弹，许送筠笼殊未来。", "dynasty": "宋代", "author": "黄庭坚", "instruct": "七言绝句"}
{"title": "从军行", "content": "从军朔方久，未省用干戈。只以恩信及，自然戎虏和。边声动白草，烧色入枯河。每度因看猎，令人勇气多。", "dynasty": "唐代", "author": "王贞白", "instruct": "五言律诗"}
{"title": "咏桃", "content": "禁苑春晖丽，花蹊绮树妆。缀条深浅色，点露参差光。向日分千笑，迎风共一香。如何仙岭侧，独秀隐遥芳。", "dynasty": "唐代", "author": "李世民", "instruct": "五言律诗"}
{"title": "浅夏独行奉新县圃", "content": "我来官下未多时，梅已黄深李绿肥。只怪南风吹紫雪，不知屋角练花飞。", "dynasty": "宋代", "author": "杨万里", "instruct": "七言绝句"}
{"title": "咏史", "content": "千里莼羹七里尸，两般滋味岂难知。建春不幸成繻葛，割尽流苏定此时。", "dynasty": "宋代", "author": "陈普", "instruct": "七言绝句"}
{"title": "歌", "content": "汉帝临汾水，周仙去洛滨。郢中吟白雪，梁上绕飞尘。响发行云驻，声随子夜新。愿君听扣角，当自识贤臣。", "dynasty": "唐代", "author": "李峤", "instruct": "五言律诗"}
{"title": "乍热", "content": "树禽苦叫不如归，午睡醒时已落晖。新暑渐回身尚客，此无黄葛可裁衣。", "dynasty": "宋代", "author": "董嗣杲", "instruct": "七言绝句"}
{"title": "雕堂", "content": "丈室久多病，小园晴独游。鸣蛩孤烛雨，啅雀一篱秋。圣主恩难谢，生灵志亦忧。他年谁识我，心迹在徐州。", "dynasty": "唐代", "author": "薛能", "instruct": "五言律诗"}
{"title": "观画", "content": "江山梅竹好精神，渔父畦丁也带真。终是有些堪恨处，画中更欠著诗人。", "dynasty": "宋代", "author": "史弥宁", "instruct": "七言绝句"}
{"title": "新月", "content": "既从碧云上，复傍绮窗移。愿得长如此，教人学画眉。", "dynasty": "明代", "author": "袁凯", "instruct": "五言绝句"}
{"title": "七夕看新妇隔巷停车（一作陈伯材诗）", "content": "隔巷遥停幰，非复为来迟。只言更尚浅，未是渡河时。", "dynasty": "唐代", "author": "陈子良", "instruct": "五言绝句"}
{"title": "试茶", "content": "北窗高卧鼾如雷，谁遣香茶挽梦回？绿地毫瓯雪花乳，不妨也道入闽来。", "dynasty": "宋代", "author": "陆游", "instruct": "七言绝句"}
{"title": "花开", "content": "花开醉不休，花谢莫深愁。纵使花长在，东风也白头。", "dynasty": "明代", "author": "杨基", "instruct": "五言绝句"}
{"title": "竹", "content": "庭竹森疏玉质寒，色包葱碧尽琅玕.翠筠不乐湘娥泪，斑箨堪裁汉主冠。成韵含风已萧瑟，媚涟凝渌更檀栾。此君引凤为龙日，耸节稍云直上看。", "dynasty": "唐代", "author": "王睿", "instruct": "七言律诗"}
{"title": "邺都", "content": "流离万里偶生还，暂得安阳一日闲。飞盖曳裾何处去，西园不见见青山。", "dynasty": "宋代", "author": "洪皓", "instruct": "七言绝句"}
{"title": "江上", "content": "江上日多雨，萧萧荆楚秋。高风下木叶，永夜揽貂裘。勋业频看镜，行藏独倚楼。时危思报主，衰谢不能休。", "dynasty": "唐代", "author": "杜甫", "instruct": "五言律诗"}
{"title": "昔游", "content": "昔游红杏苑，今隐刺桐村。岁计悬僧债，科名负国恩。不书胝渐稳，频镊鬓无根。惟有经邦事，年年志尚存。", "dynasty": "唐代", "author": "徐夤", "instruct": "五言律诗"}
{"title": "袁州作", "content": "家家生计只琴书，一郡清风似鲁儒。山色东南连紫府，水声西北属洪都。烟霞尽入新诗卷，郭邑闲开古画图。正是江村春酒熟，更闻春鸟劝提壶。", "dynasty": "唐代", "author": "韦庄", "instruct": "七言律诗"}
{"title": "月夜", "content": "今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。", "dynasty": "唐代", "author": "杜甫", "instruct": "五言律诗"}
{"title": "余过温泉壁上有诗云直待众生总无垢我方清冷", "content": "石龙有口口无根，自在流泉谁吐吞。若信众生本无垢，此泉何处觅寒温。", "dynasty": "宋代", "author": "苏轼", "instruct": "七言绝句"}
{"title": "武侯", "content": "三顾虽然志意深，出非由道此何心。平时胸腹能多少，且与群儿梁父吟。", "dynasty": "宋代", "author": "王令", "instruct": "七言绝句"}
{"title": "渔父", "content": "月移山影照渔船。船载山行月在前。山突兀，月婵娟。一曲渔歌山月边。", "dynasty": "元代", "author": "吴镇", "instruct": "七言绝句"}
{"title": "路咏", "content": "五里十里销磨尽，千蹄万蹄来往踪。古今不是不经历，踏破青山重复重。", "dynasty": "宋代", "author": "梅尧臣", "instruct": "七言绝句"}
{"title": "试茶", "content": "强饭年来幸未衰，睡魔百万要支持。难从陆羽毁茶论，宁和陶潜止酒诗？乳井帘泉方遍试，柘罗铜碾雅相宜。山僧剥啄知谁报？正是松风欲动时。", "dynasty": "宋代", "author": "陆游", "instruct": "七言律诗"}
{"title": "岸沙", "content": "水嫌岸窄要冲开，细荡沙痕似翦裁。荡去荡来元不觉，忽然一片岸沙摧。", "dynasty": "宋代", "author": "杨万里", "instruct": "七言绝句"}
{"title": "朱门", "content": "朱门茅屋偶为邻，北阮那怜南阮贫。却是梅花无世态，隔墙分送一枝春。", "dynasty": "宋代", "author": "周端臣", "instruct": "七言绝句"}
{"title": "归雁", "content": "闻道今春雁，南归自广州。见花辞涨海，避雪到罗浮。是物关兵气，何时免客愁。年年霜露隔，不过五湖秋。", "dynasty": "唐代", "author": "杜甫", "instruct": "五言律诗"}
{"title": "观猎", "content": "苑墙东畔欲斜晖，傍苑穿花兔正肥。公子喜逢朝罢日，将军夸换战时衣。鹘翻锦翅云中落，犬带金铃草上飞。直待四郊高鸟尽，掉鞍齐向国门归。", "dynasty": "唐代", "author": "韦庄", "instruct": "七言律诗"}
{"title": "去草", "content": "永日荒园独荷锄，草根藤蔓喜无余。谁怜仲举平生志，却学齐民种树书。", "dynasty": "宋代", "author": "韩元吉", "instruct": "七言绝句"}
{"title": "渔舟", "content": "绝小渔舟叶似轻，荻篷密盖不闻声。无人无钓无蘘笠，风自吹船船自行。", "dynasty": "宋代", "author": "杨万里", "instruct": "七言绝句"}
{"title": "和刘太守十州诗·雪汀", "content": "推把平氈水上开，坐看飞絮扑琼台。酒豪耳热笙歌拂，应怪幽人此地来。", "dynasty": "宋代", "author": "陈瓘", "instruct": "七言绝句"}
{"title": "闻蝉", "content": "绿阴遮日忽鸣蝉，堕地残红色未蔫。两岸垂杨低蘸水，梦魂时到故溪边。", "dynasty": "宋代", "author": "王炎", "instruct": "七言绝句"}
{"title": "分冬", "content": "莫惊人事浮云变，且作吾侪饱饭行。白首分冬聊自劝，江城今夜一阳生。", "dynasty": "宋代", "author": "张耒", "instruct": "七言绝句"}
{"title": "稽古堂诗为曹应祥题", "content": "稽古堂前雨半天，蒙蒙山色思依然。几多心事催霜鬓，零落梅花又一年。", "dynasty": "宋代", "author": "冯时行", "instruct": "七言绝句"}
{"title": "无题", "content": "乔木挂斗邑，水驿坏门开。向月片帆去，背云行雁来。晚年名利迹，宁免路岐哀。前计不能息，若为玄鬓回。", "dynasty": "唐代", "author": "李溟", "instruct": "五言律诗"}
{"title": "纵鱼", "content": "放汝入长江，养教鳞角出。风云际会时，莫道不相识。", "dynasty": "宋代", "author": "胡从义", "instruct": "五言绝句"}
{"title": "琵琶", "content": "夜深琵琶声似裂，一曲霓裳一庭月。曲终人影在西阶，困倚东风步摇折。", "dynasty": "宋代", "author": "康与之", "instruct": "七言绝句"}
{"title": "闲咏", "content": "门外声声叫卖鱼，囊空不问价何如。磁盆昨夜黄齑熟，淡饭时光乐有馀。", "dynasty": "宋代", "author": "查深", "instruct": "七言绝句"}
{"title": "已亥杂诗 168", "content": "闭门三日了何事，题图祝寿谀人诗。双文单笔记序偈，突笔幸趁酒热时。", "dynasty": "清代", "author": "龚自珍", "instruct": "七言绝句"}
{"title": "添鱼具诗。鱼庵", "content": "庵中只方丈，恰称幽人住。枕上悉渔经，门前空钓具。束竿时倚壁，晒网还侵户。上泂有杨颙，须留往来路。", "dynasty": "唐代", "author": "皮日休", "instruct": "五言律诗"}
{"title": "红菊", "content": "为爱东篱九日黄，孤标正色占秋光。如何却被胭脂污，也学人间时世妆。", "dynasty": "宋代", "author": "蔡戡", "instruct": "七言绝句"}
{"title": "偶成", "content": "心里虚明象太空，乾坤日月总包笼。从来个片闲田地，难定西同与北东。", "dynasty": "宋代", "author": "曹彦约", "instruct": "七言绝句"}
{"title": "冬寒", "content": "倚天松骨冷，背日海云高。淮上人垂櫜，阁中客赠袍。", "dynasty": "宋代", "author": "胡致隆", "instruct": "五言绝句"}
{"title": "村獠", "content": "村獠席地睡，咍噎唤不知。老夫将北面，渠莫是希夷。", "dynasty": "宋代", "author": "刘克庄", "instruct": "五言绝句"}
{"title": "有感", "content": "书生事业绝堪悲，横得虚名毁亦随。怖惧几成床下伏，艰难何啻剑头炊！贷监河粟元知误，乞尉迟钱更觉痴。已卜一庵鹅鼻谷，可无芝术疗朝饥？", "dynasty": "宋代", "author": "陆游", "instruct": "七言律诗"}
{"title": "外按", "content": "夹城门向野田开，白鹿非时出洞来。日暮秦陵尘土起，从东外按使初回。", "dynasty": "唐代", "author": "王建", "instruct": "七言绝句"}
{"title": "鸡", "content": "羽短笼深不得飞，久留宁为稻粱肥。胶胶风雨鸣何苦，满室高眠正掩扉。", "dynasty": "宋代", "author": "司马光", "instruct": "七言绝句"}
{"title": "白头吟", "content": "五福虽难备，三殇却不逢。太平无事日，得作白头翁。", "dynasty": "宋代", "author": "邵雍", "instruct": "五言绝句"}
{"title": "华下", "content": "日炙旱云裂，迸为千道血。天地沸一镬，竟自烹妖孽。尧汤遇灾数，灾数还中辍。何事奸与邪，古来难扑灭。", "dynasty": "唐代", "author": "司空图", "instruct": "五言律诗"}
{"title": "海棕行", "content": "左绵公馆清江濆，海棕一株高入云。龙鳞犀甲相错落，苍棱白皮十抱文。自是众木乱纷纷，海棕焉知身出群。移栽北辰不可得，时有西域胡僧识。", "dynasty": "唐代", "author": "杜甫", "instruct": "七言律诗"}
{"title": "午困", "content": "午困因书又见寻，自添茶鼎候微吟。病身未觉春风暖，柳色无端日日夜。", "dynasty": "宋代", "author": "赵师秀", "instruct": "七言绝句"}
{"title": "城中秋作", "content": "已落关东叶，空悬浙右心。寒灯随故病，伏雨接秋霖。客话曾谁和，虫声少我吟。蒹葭半波水，夜夜宿边禽。", "dynasty": "唐代", "author": "周贺", "instruct": "五言律诗"}
{"title": "秋", "content": "傍雨依风冷渐匀，更凭青女事精神。来时将得几多雁，到处愁他无限人。能被绿杨深懊恼，谩偎黄菊送殷勤。邹家不用偏吹律，到底荣枯也自均。", "dynasty": "唐代", "author": "李山甫", "instruct": "七言律诗"}
{"title": "辕固", "content": "非窦太皇崇老子，呵公孙子诧周公。汉廷可是无骁勇，刺彘须烦九十翁。", "dynasty": "宋代", "author": "刘克庄", "instruct": "七言绝句"}
{"title": "云端", "content": "半空夭矫起层台，传道刘安车马来。山上自晴山下雨，倚阑平立看风雷。", "dynasty": "宋代", "author": "文天祥", "instruct": "七言绝句"}
{"title": "丹芝行", "content": "剑山峨峨插穹苍，千林万谷蟠其阳。大丹九转古所藏，灵芝三秀夜吐光，如火非火森有芒，朝阳欲升尚煌煌。何由斸取换肝肠，往驾素虯朝紫皇。", "dynasty": "宋代", "author": "陆游", "instruct": "七言律诗"}
{"title": "萍", "content": "为实随流瑞色新，泛风萦草护游鳞。密行碧水澄涵月，涩滞轻桡去采蘋.比物何名腰下剑，无根堪并镜中身。平湖春渚知何限，拨破闲投独茧纶。", "dynasty": "唐代", "author": "徐夤", "instruct": "七言律诗"}
{"title": "闷题", "content": "落第春相困，无心惜落花。荆山归不得，归得亦无家。", "dynasty": "唐代", "author": "郑谷", "instruct": "五言绝句"}
{"title": "元丰二年十月政公改路故作此诗", "content": "独龙东路得平冈，始免游人屐齿妨。更有主林身半现，与公随转作阴凉。", "dynasty": "宋代", "author": "王安石", "instruct": "七言绝句"}
{"title": "芳草", "content": "远拂青霞软簇茵，坏宫荒寺一时新。谢家诗句王孙赋，不解迎春是送春。", "dynasty": "明代", "author": "唐之淳", "instruct": "七言绝句"}
{"title": "棋", "content": "棋信无声乐，偏宜境寂寥。著高图暗合，势王气弥骄。人事掀天尽，光阴动地销。因知韦氏论，不独为吴朝。", "dynasty": "唐代", "author": "贯休", "instruct": "五言律诗"}
{"title": "秋荷", "content": "蒲茸承露有佳色，茭叶束烟如效颦。盈盈一水不得渡，冷翠遗香愁向人。", "dynasty": "唐代", "author": "陆龟蒙", "instruct": "七言绝句"}
{"title": "磨石冈作", "content": "磨石冈头云湿衣，谢公墩上雨霏霏。西风忽捲残阳出，临水登山忘却归。", "dynasty": "元代", "author": "刘基", "instruct": "七言绝句"}
{"title": "次韵吉老十小诗", "content": "学似斲轮扁，诗如饭颗山。室中余一剑，无气斗牛间。", "dynasty": "宋代", "author": "黄庭坚", "instruct": "五言绝句"}
{"title": "王述庵论诗绝句诋諆放翁，感而赋此", "content": "庆元党禁诚私意，恢复中原义至公。却笑当年许平仲，高谈理学昧华戎。", "dynasty": "近代", "author": "柳亚子", "instruct": "七言绝句"}
{"title": "钓滩", "content": "磨尽石岭墨，浔阳钓赤鱼。霭峯尖似笔，堪画不堪书。", "dynasty": "唐代", "author": "李白", "instruct": "五言绝句"}
{"title": "爱敬寺有老僧尝游长安言秦雍间事历历可听…示同行客", "content": "白首栖禅者，尝谈灞浐游。能令过江客，偏起失乡愁。室倚桃花崦，门临杜若洲。城中无此景，将子剩淹留。", "dynasty": "唐代", "author": "徐铉", "instruct": "五言律诗"}
{"title": "元夕", "content": "花影灯光一万重，青衫骢马踏东风。彰阳旧事无人记，二十三年似梦中！", "dynasty": "金朝", "author": "元好问", "instruct": "七言绝句"}
{"title": "偶吟", "content": "千卷长书万首诗，朝蒸藜藿暮烹葵。清时名立难皆我，晚岁途穷亦问谁。碧岸钓归惟独笑，青山耕遍亦何为。寻常抖擞怀中策，可便降他两鬓丝。", "dynasty": "唐代", "author": "徐夤", "instruct": "七言律诗"}
{"title": "邻女", "content": "娉婷十五胜天仙，白日姮娥旱地莲。何处闲教鹦鹉语，碧纱窗下绣床前。", "dynasty": "唐代", "author": "白居易", "instruct": "七言绝句"}
{"title": "渡淮", "content": "暮涛凝雪长淮水，细雨飞梅五月天。行子不须愁夜泊，绿杨多处有人烟。", "dynasty": "唐代", "author": "武元衡", "instruct": "七言绝句"}
{"title": "雪中作", "content": "鬓毛无奈岁华催，一笑登临亦乐哉！平地忽成三尺雪，遶湖何啻万株梅。雪山叠叠朝凭阁，帘幙沉沉夜举杯。节物鼎来方自此，酥花彩胜待春回。", "dynasty": "宋代", "author": "陆游", "instruct": "七言律诗"}
{"title": "懒起吟", "content": "半记不记梦觉后，似愁无愁情倦时。拥衾侧卧未忺起，帘外落共撩乱飞。", "dynasty": "宋代", "author": "邵雍", "instruct": "七言绝句"}
{"title": "龙泉秩满题", "content": "昨日新官对旧官，吏民一半冷相看。夜来惟有前滩水，依旧多情到枕寒。", "dynasty": "宋代", "author": "蔡用之", "instruct": "七言绝句"}
{"title": "墨梅", "content": "可是伤春故癯瘦，未应无意作娉婷。不须更向岭头觅，只此松煤画典型。", "dynasty": "宋代", "author": "王鈇", "instruct": "七言绝句"}
{"title": "古鉴", "content": "磨此千年鉴，朱颜清可览。君看日月光，无求照人胆。", "dynasty": "宋代", "author": "范仲淹", "instruct": "五言绝句"}
{"title": "白纻辞 一", "content": "朱丝王柱罗象筵。飞管促节舞少年。短歌流目未肯前。含笑一转私自怜。", "dynasty": "南北朝", "author": "萧衍", "instruct": "七言绝句"}
{"title": "消夏诗", "content": "不着衣冠近半年，水云深处抱花眠。平生自想无官乐，第一骄人六月天。", "dynasty": "清代", "author": "袁枚", "instruct": "七言绝句"}
{"title": "又和晦翁棹歌", "content": "桃花认得捕鱼船，醉着归来月满川。山鬼已磨苍玉碧，要留名字与风烟。", "dynasty": "宋代", "author": "方岳", "instruct": "七言绝句"}
{"title": "渡江", "content": "春江不可渡，二月已风涛。舟楫欹斜疾，鱼龙偃卧高。渚花兼素锦，汀草乱青袍。戏问垂纶客，悠悠见汝曹。", "dynasty": "唐代", "author": "杜甫", "instruct": "五言律诗"}
{"title": "渔歌子", "content": "新涨如云欲到门。年年洗尽落花痕。斜照里，绿三分。二分春水一分村。", "dynasty": "清代", "author": "易顺鼎", "instruct": "七言绝句"}
{"title": "甲第", "content": "游人未入门，花影出门前。将军来此住，十里无荒田。", "dynasty": "唐代", "author": "曹邺", "instruct": "五言绝句"}
{"title": "李微之闻其弟贯之西归以诗迓之刘左史和韵属", "content": "曩与刘公同一邦，如今背我去堂堂。京师尊贵在朝者，为问谁能逾阿章。", "dynasty": "宋代", "author": "魏了翁", "instruct": "七言绝句"}
{"title": "临行献李尚书", "content": "从来学制斐然诗，不料霜台御史知。忽见便教随命去，恋恩肠断出门时。", "dynasty": "唐代", "author": "崔紫云", "instruct": "七言绝句"}
{"title": "巫峡", "content": "巫山苍翠峡通津，下有仙宫楚女真。不逐彩云归碧落，却为暮雨扑行人。年年旧事音容在，日日谁家梦想频。应是荆山留不住，至今犹得睹芳尘。", "dynasty": "唐代", "author": "曹松", "instruct": "七言律诗"}
{"title": "山行偶作", "content": "缘危路忽穷，投宿值樵翁。鸟下山含暝，蝉鸣露滴空。石门斜月入，云窦暗泉通。寂寞生幽思，心疑旧隐同。", "dynasty": "唐代", "author": "马戴", "instruct": "五言律诗"}
{"title": "梁寺", "content": "立国从来为战功，一朝何事却谈空。台城兵匝无人敌，闲卧高僧满梵宫。", "dynasty": "唐代", "author": "汪遵", "instruct": "七言绝句"}
{"title": "田家", "content": "陌上青裙跣送茶，篱根白发卧看家。山禽不语檐阴转，一树轻风落柿花。", "dynasty": "宋代", "author": "黎廷瑞", "instruct": "七言绝句"}
{"title": "淮阴", "content": "秦季贤愚混不分，只应漂母识王孙。归荣便累千金赠，为报当时一饭恩。", "dynasty": "唐代", "author": "汪遵", "instruct": "七言绝句"}
{"title": "此路", "content": "今古皆从此路行，只有登长分早晚。我比侪辈得已多，送老生涯唯酒盏。", "dynasty": "宋代", "author": "姜特立", "instruct": "七言绝句"}
{"title": "感春", "content": "无况青云有恨身，眼前花似梦中春。浮生七十今三十，已是人间半世人。", "dynasty": "唐代", "author": "杜荀鹤", "instruct": "七言绝句"}
{"title": "至洛", "content": "都人士女各纷华，列肆飞楼事事嘉。政恐皇都无此致，万家流水一城花。", "dynasty": "宋代", "author": "宗泽", "instruct": "七言绝句"}
{"title": "吴门 十一", "content": "白水青山未尽思，人间天上两霏微。轻风细雨红泥寺，不见僧归见燕归。", "dynasty": "近代", "author": "苏曼殊", "instruct": "七言绝句"}
{"title": "闻雁", "content": "江寒月黑夜，定宿蒹葭里。叫叫过灯前，却是谁惊起？", "dynasty": "明代", "author": "高启", "instruct": "五言绝句"}
{"title": "横吹曲辞。关山月", "content": "月明边徼静，戍客望乡时。塞古柳衰尽，关寒榆发迟。苍苍万里道，戚戚十年悲。今夜青楼上，还应照所思。", "dynasty": "唐代", "author": "耿湋", "instruct": "五言律诗"}
{"title": "东居 十二", "content": "六幅潇湘曳画裙，灯前兰麝自氤氲。扁舟容与知无计，兵火头陀泪满樽。", "dynasty": "近代", "author": "苏曼殊", "instruct": "七言绝句"}
{"title": "文章", "content": "文章在眼每森然，力弱才疏挽不前。前辈不生吾辈老，恐留遗恨又千年。", "dynasty": "宋代", "author": "陆游", "instruct": "七言绝句"}
{"title": "题竹", "content": "丛篁不盈尺，叶叶生秋风。凤凰何时来，食实巢其中。", "dynasty": "明代", "author": "陈绎", "instruct": "五言绝句"}
{"title": "诗", "content": "轨迹未及安。长辔忽已整。道遐觉日短。忧深使心褊。", "dynasty": "魏晋", "author": "陆机", "instruct": "五言绝句"}
{"title": "读方干诗因怀别业", "content": "把君诗一吟，万里见君心。华发新知少，沧洲旧隐深。潮冲虚阁上，山入暮窗沈。忆宿高斋夜，庭枝识海禽。", "dynasty": "唐代", "author": "崔涂", "instruct": "五言律诗"}
{"title": "石磨", "content": "盘石轮囷隐涧幽，烟笼月照几经秋。可怜琢作团团磨，终日随人转不休。", "dynasty": "宋代", "author": "刘子翚", "instruct": "七言绝句"}
{"title": "绿珠", "content": "以色危身岂不知，基心死另不生离。楼前甲士纷如雪，正是花飞玉碎时。", "dynasty": "宋代", "author": "杜东", "instruct": "七言绝句"}
{"title": "金山", "content": "马蹄行尽九州闲，无处欢娱得破颜。只有此中宜旷望，谁令天作海门山。", "dynasty": "宋代", "author": "王令", "instruct": "七言绝句"}
{"title": "夏至日作", "content": "璿枢无停连，四序相错行。寄言赫曦景，今日一阴生。", "dynasty": "唐代", "author": "权德舆", "instruct": "五言绝句"}
{"title": "养蚕", "content": "男必耕耘女必蚕，古人尚尔我何贪。浴沂时候成春服，歌咏来归道味甘。", "dynasty": "宋代", "author": "宋沆", "instruct": "七言绝句"}
{"title": "忆昔", "content": "忆昔金堤十里长，榕阴倒影欲分江。如今破后无人筑，野草荒沙弄夕阳。", "dynasty": "明代", "author": "毛绍龄", "instruct": "七言绝句"}
{"title": "相和歌辞。江南曲", "content": "妾住越城南，离居不自堪。采花惊曙鸟，摘叶喂春蚕。懒结茱萸带，愁安玳瑁簪。侍臣消瘦尽，日暮碧江潭。", "dynasty": "唐代", "author": "宋之问", "instruct": "五言律诗"}
{"title": "同潘德久作明妃作", "content": "身同汉使来，不同汉使归。虽为胡中妇，只着汉家认。", "dynasty": "宋代", "author": "姜夔", "instruct": "五言绝句"}
{"title": "迎神", "content": "符法千年人尚畏，神林三鼓酒盈杯。油囊为取天河水，更折蟠桃海上来。", "dynasty": "宋代", "author": "葛闳", "instruct": "七言绝句"}
{"title": "风筝", "content": "高风吹玉柱，万籁忽齐飘。飒树迟难度，萦空细渐销。松泉鹿门夜，笙鹤洛滨朝。坐与真僧听，支颐向寂寥。", "dynasty": "唐代", "author": "司空曙", "instruct": "五言律诗"}
{"title": "偶成小酌招鲁望不至，以诗为解，因次韵酬之", "content": "醉侣相邀爱早阳，小筵催办不胜忙。冲深柳驻吴娃幰，倚短花排羯鼓床。金凤欲为莺引去，钿蝉疑被蝶勾将。如何共是忘形者，不见渔阳掺一场。", "dynasty": "唐代", "author": "皮日休", "instruct": "七言律诗"}
{"title": "夜遣内人还后舟诗", "content": "锦幔扶船列，兰桡拂浪浮。去得犹文水，馀香尚满舟。", "dynasty": "南北朝", "author": "萧纲", "instruct": "五言绝句"}
{"title": "闲居", "content": "野水明窗几，通渠遶屋流。鹭冲烟织素，鱼避月沉钩。", "dynasty": "宋代", "author": "陆游", "instruct": "五言绝句"}
{"title": "春愁", "content": "紫燕衔花入小楼，东风镇日逗帘钩。柳眉未展丝千缕，不繫春光只繫愁。", "dynasty": "清代", "author": "王甥植", "instruct": "七言绝句"}
{"title": "白小", "content": "白小群分命，天然二寸鱼。细微沾水族，风俗当园蔬。入肆银花乱，倾箱雪片虚。生成犹拾卵，尽取义何如。", "dynasty": "唐代", "author": "杜甫", "instruct": "五言律诗"}
{"title": "鸳鸯", "content": "苹洲花屿接江湖，头白成双得自如。春院有时描一对，日长沙尽绣工夫。", "dynasty": "宋代", "author": "曹组", "instruct": "七言绝句"}
{"title": "十一月三日过升仙桥作", "content": "熨手金鞭天马驹，冰河雪谷笑谈无。只言燕赵多奇士，岂必书生尽腐儒。", "dynasty": "宋代", "author": "陆游", "instruct": "七言绝句"}
{"title": "深院", "content": "深院清明冷凤箫，梨花寂寂雨潇潇。秋千一架红墙角，终日无人影自摇。", "dynasty": "宋代", "author": "孙惟信", "instruct": "七言绝句"}
{"title": "芙蓉", "content": "白发飘萧一病翁，暮年身世药瓢中。芙蓉墙外垂垂发，九月凭栏未怯风。", "dynasty": "宋代", "author": "陈与义", "instruct": "七言绝句"}
{"title": "赠歌者陈郎", "content": "天涯踪迹半旗亭，谱遍《龟兹》不忍听。怜尔少年非失意，逢人也唱《雨霖铃》。", "dynasty": "清代", "author": "陈维崧", "instruct": "七言绝句"}
{"title": "次韵钱德循鹿苑滩舣舟有作", "content": "鹿苑滩头秋月明，使君辍棹爱江清。尘埃一段思归路，已听荆州渔鼓鸣。", "dynasty": "宋代", "author": "黄庭坚", "instruct": "七言绝句"}
{"title": "同赵侍御巴陵早春作", "content": "江上春来早可观，巧将春物妒馀寒。水苔共绕留乌石，花鸟争开斗鸭栏。佩胜芳辰日渐暖，然灯美夜月初圆。意随北雁云飞去，直待南州蕙草残。", "dynasty": "唐代", "author": "张说", "instruct": "七言律诗"}
{"title": "拄杖", "content": "吾尝评拄杖，妙处在轻坚。何日提携汝，同登入峡船？", "dynasty": "宋代", "author": "陆游", "instruct": "五言绝句"}
{"title": "松原山行七绝", "content": "一日周遭度九溪，快侬双脚净无泥。真同落落石为枕，宁愧区区沙筑堤。", "dynasty": "宋代", "author": "赵蕃", "instruct": "七言绝句"}
{"title": "小寒食舟中作", "content": "佳辰强饭食犹寒，隐几萧条带鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万馀里，愁看直北是长安。", "dynasty": "唐代", "author": "杜甫", "instruct": "七言律诗"}
{"title": "记梦", "content": "问讯人间几日期，谓言何处是瑶池。玉杯饮罢梦中醉，不记神游话别时。", "dynasty": "宋代", "author": "杨冠卿", "instruct": "七言绝句"}
{"title": "对花戏作", "content": "八十衰翁岁月高，可怜老气尚粗豪。春来纵被花相恼，半是无心半搭猱。", "dynasty": "宋代", "author": "姜特立", "instruct": "七言绝句"}
{"title": "画竹", "content": "数竿修竹参差立，雅似人家好弟昆。一气相生根本固，更添稚笋作儿孙。", "dynasty": "清代", "author": "黄玉柱", "instruct": "七言绝句"}
{"title": "蓉湖送行曲赠江侯", "content": "祖帐隘西郊，青青古堤柳。只系去人思，还系津船否。", "dynasty": "清代", "author": "浦起龙", "instruct": "五言绝句"}
{"title": "观吴兴俞君新之作画于瑞竹俞君索诗漫兴四绝", "content": "作画与作诗，妙处元同科。苟无自得处，当复奈渠何。", "dynasty": "宋代", "author": "赵蕃", "instruct": "五言绝句"}
{"title": "过马嵬山（一作李益诗）", "content": "金甲云旗尽日回，仓皇罗袖满尘埃。浓香犹自飘銮辂，恨魄无因离马嵬。南内宫人悲帐殿，东溟方士问蓬莱。唯馀坡上弯环月，时送残蛾入帝台。", "dynasty": "唐代", "author": "李远", "instruct": "七言律诗"}
{"title": "富水驿东楹有人题诗（笔迹柔媚，出自纤指）", "content": "绣缨霞翼两鸳鸯，金岛银川是故乡。只合双飞便双死，岂悲相失与相忘。烟花夜泊红蕖腻，兰渚春游碧草芳。何事遽惊云雨别，秦山楚水两乖张。", "dynasty": "唐代", "author": "吴融", "instruct": "七言律诗"}
{"title": "咏菊", "content": "百花发时我不发，我若发时都吓杀。要与西风战一场，遍身穿就黄金甲。", "dynasty": "明代", "author": "朱元璋", "instruct": "七言绝句"}
{"title": "侍宴赋得起坐弹鸣琴诗", "content": "丝传园客意。曲奏楚妃情。罕有知音者。空劳流水声。", "dynasty": "隋代", "author": "江总", "instruct": "五言绝句"}
{"title": "晋宫", "content": "尽日南风永巷开，羊车去后玉阶苔。谁知天上无人地，亦有城南小史来。", "dynasty": "明代", "author": "高启", "instruct": "七言绝句"}
{"title": "叶落", "content": "红影飘来翠影微，一辞林表不知归。伴愁无色烟犹在，替恨成啼露未晞。若逐水流应万里，莫因风起便孤飞。楚郊千树秋声急，日暮纷纷惹客衣。", "dynasty": "唐代", "author": "吴融", "instruct": "七言律诗"}
{"title": "夜泊庐江，闻故人在东寺，以诗寄之", "content": "江路经庐阜，松门入虎溪。闻君寻寂乐，清夜宿招提。石镜山精怯，禅枝怖鸽栖。一灯如悟道，为照客心迷。", "dynasty": "唐代", "author": "孟浩然", "instruct": "五言律诗"}
{"title": "月", "content": "万古长空月，亏盈不计年。魄生蟾共没，光满蛤同圆。", "dynasty": "宋代", "author": "姜特立", "instruct": "五言绝句"}
{"title": "送神", "content": "丹霞飘渺海三峰，归去琼台第几重。仙骥一声风驭远，月明清露滴金松。", "dynasty": "宋代", "author": "葛闳", "instruct": "七言绝句"}
{"title": "有访", "content": "未遇幽人又独还，贪看落日立溪湾。隔溪几处炊烟动，遮断寒林数叠山。", "dynasty": "清代", "author": "储雄文", "instruct": "七言绝句"}
{"title": "将晓", "content": "月落窗馀白练光，满天清露结为霜。东风可是无情思，吹出新杨一树黄。", "dynasty": "元代", "author": "刘基", "instruct": "七言绝句"}
{"title": "继韩尚书春日舟行韵", "content": "蜀魄思归昼夜啼，漆园蝴蝶梦魂飞。箪瓢陋恭心如水，惟有颜渊殆庶几。", "dynasty": "宋代", "author": "杨冠卿", "instruct": "七言绝句"}
{"title": "观棋", "content": "逸格格难及，半先相遇稀。落花方满地，一局到斜晖。褚胤死不死，将军飞已飞。今朝惭一行，无以造玄微。", "dynasty": "唐代", "author": "贯休", "instruct": "五言律诗"}
{"title": "西湖绝句戏题", "content": "流水当阶山对门，拟寻茅屋住荒村。谁怜九里松间路，犹有人间市井喧。", "dynasty": "宋代", "author": "韩元吉", "instruct": "七言绝句"}
{"title": "寄答周协律（来诗多叙苏州旧游）", "content": "故人叙旧寄新篇，惆怅江南到眼前。闇想楼台万馀里，不闻歌吹一周年。桥头谁更看新月，池畔犹应泊旧船。最忆后庭杯酒散，红屏风掩绿窗眠。", "dynasty": "唐代", "author": "白居易", "instruct": "七言律诗"}
{"title": "荼蘼", "content": "手插春风十万条，野香落絮玉摇摇。黄鹂莫误看花眼，等得南薰雪未消。", "dynasty": "宋代", "author": "方岳", "instruct": "七言绝句"}
{"title": "游洞门题陈氏丹台诗", "content": "鸡头西畔洞门开，陈氏丹升劫仞台。魅鬼昔年诚誓否？至今犹说鬼肩栽。", "dynasty": "唐代", "author": "张九龄", "instruct": "七言绝句"}
{"title": "蝶", "content": "翅轻於粉薄於缯，长被花牵不自胜。若信庄周尚非我，岂能投死为韩凭。", "dynasty": "宋代", "author": "王安石", "instruct": "七言绝句"}
{"title": "召试学士院试罢作", "content": "翠木阴阴白玉堂，老来方此试文章。日斜奏罢长杨赋，闲拂尘埃看画墙。", "dynasty": "宋代", "author": "王钦臣", "instruct": "七言绝句"}
{"title": "啄木", "content": "中园啄尽蠹，未肯出林飞。不识黄金弹，双翎坠落晖。", "dynasty": "宋代", "author": "梅尧臣", "instruct": "五言绝句"}
{"title": "林居", "content": "荒林四面通，门在野田中。顽仆长如客，贫居未胜蓬。旧绵衣不暖，新草屋多风。唯去山南近，闲亲贩药翁。", "dynasty": "唐代", "author": "王建", "instruct": "五言律诗"}
{"title": "霜菊", "content": "霜菊尤宜晚，才开一两葩。不随蒲柳变，索性待梅花。", "dynasty": "宋代", "author": "刘克庄", "instruct": "五言绝句"}
{"title": "题唐洲东寺访友人不值诗", "content": "眼前风景似襄阳，松柏参天竹满岗。题鴃一声春欲去，雨催新杏渐娇黄。", "dynasty": "宋代", "author": "李廌", "instruct": "七言绝句"}
{"title": "野步", "content": "城里无闲处，却寻城外行。田园经雨水，乡国忆桑耕。傍涧蕨薇老，隔村冈陇横。何穷此心兴，时复鹧鸪声。", "dynasty": "唐代", "author": "齐己", "instruct": "五言律诗"}
{"title": "渔具诗。罩", "content": "左手揭圆罛，轻桡弄舟子。不知潜鳞处，但去笼烟水。时穿紫屏破，忽值朱衣起。贵得不贵名，敢论鲂与鲤。", "dynasty": "唐代", "author": "陆龟蒙", "instruct": "五言律诗"}
{"title": "岁暮还宅诗", "content": "悒然想泉石。驱驾出城台。翫竹春前笋。惊花雪后梅。青山殊可对。黄卷复时开。长绳岂系日。浊酒倾一杯。", "dynasty": "隋代", "author": "江总", "instruct": "五言律诗"}
{"title": "感花", "content": "绣轭香鞯夜不归，少年争惜最红枝。东风一阵黄昏雨，又到繁华梦觉时。", "dynasty": "唐代", "author": "崔涂", "instruct": "七言绝句"}
{"title": "栽竹", "content": "绿筠移种不多时，添我溪南一段奇。会看明年春雨后，满林头角箨龙儿。", "dynasty": "宋代", "author": "刘学箕", "instruct": "七言绝句"}
{"title": "边将", "content": "玉榼酒频倾，论功笑李陵。红缰跑骏马，金镞掣秋鹰。塞迥连天雪，河深彻底冰。谁言提一剑，勤苦事中兴。", "dynasty": "唐代", "author": "马戴", "instruct": "五言律诗"}
{"title": "鼓", "content": "舜日谐鼗响，尧年韵士声。向楼疑吹击，震谷似雷惊。仙鹤排门起，灵鼍带水鸣。乐云行已奏，礼曰冀相成。", "dynasty": "唐代", "author": "李峤", "instruct": "五言律诗"}
{"title": "晚望", "content": "病身似怯暮来风，老眼还惊霁后虹。落日偏明松表里，好山分占水西东。", "dynasty": "宋代", "author": "杨万里", "instruct": "七言绝句"}
{"title": "归思", "content": "蓟北风烟空汉月，湘南云水半蛮边。寒为旅雁暖还去，秦越离家可十年。", "dynasty": "唐代", "author": "黄滔", "instruct": "七言绝句"}
{"title": "送萧俛相公归山（一作赵嘏诗）", "content": "眼前轩冕是鸿毛，天上人情谩自劳。脱却朝衣便东去，青云不及白云高。", "dynasty": "唐代", "author": "薛逢", "instruct": "七言绝句"}
{"title": "时鱼", "content": "四月时鱼逴浪花，渔舟出没浪为家。甘肥不入罟师口，一把铜钱趁桨牙。", "dynasty": "宋代", "author": "梅尧臣", "instruct": "七言绝句"}
{"title": "山村经行因施药", "content": "逆旅人家近野桥，偶因秣蹇暂消摇。村翁不解读本草，争就先生辨药苗。", "dynasty": "宋代", "author": "陆游", "instruct": "七言绝句"}
{"title": "早蝉", "content": "早蝉孤抱芳槐叶，噪向残阳意度秋。也任一声催我老，堪听两耳畏吟休。得非下第无高韵，须是青山隐白头。若问此心嗟叹否，天人不可怨而尤。", "dynasty": "唐代", "author": "贾岛", "instruct": "七言律诗"}
{"title": "九日", "content": "霜螯新斫芼橙香，风物繁华感异乡。剩买黄花簪帽额，市楼呼酒作重阳。", "dynasty": "元代", "author": "周权", "instruct": "七言绝句"}
{"title": "项羽", "content": "项羽天资自不仁，那堪亚父作谋臣。鸿门若遂樽前计，又一商君又一秦。", "dynasty": "宋代", "author": "钱舜选", "instruct": "七言绝句"}
{"title": "观棋（一作温庭筠诗）", "content": "闲对弈楸倾一壶，黄羊枰上几成都。他时谒帝铜池晓，便赌宣城太守无。", "dynasty": "唐代", "author": "段成式", "instruct": "七言绝句"}
{"title": "晚春", "content": "一春无事又成空，拥鼻微吟半醉中。夹道桃花新过雨，马蹄无处避残红。", "dynasty": "宋代", "author": "晏几道", "instruct": "七言绝句"}
{"title": "出都", "content": "客子来时腊雪飞，出城忽已试单衣。湖边移店非无意，要共林逋话别归。", "dynasty": "宋代", "author": "刘克庄", "instruct": "七言绝句"}
{"title": "梦", "content": "知世如梦无所求，无所求心普空寂。还似梦中随梦境，成就河沙梦功德。", "dynasty": "宋代", "author": "王安石", "instruct": "七言绝句"}
{"title": "姜楚公画角鹰歌", "content": "楚公画鹰鹰戴角，杀气森森到幽朔。观者贪愁掣臂飞，画师不是无心学。此鹰写真在左绵，却嗟真骨遂虚传。梁间燕雀休惊怕，亦未抟空上九天。", "dynasty": "唐代", "author": "杜甫", "instruct": "七言律诗"}
{"title": "子直画屏求题诗 谢安东山", "content": "人间钟鼎与山林，出处由来异此心。既是东山成雅趣，底须捉鼻更微吟。", "dynasty": "宋代", "author": "葛立方", "instruct": "七言绝句"}
{"title": "春词", "content": "宫漏迟迟不受催，出花光景渐徘徊。万方日日春台上，不道东风恰始来。", "dynasty": "宋代", "author": "毛滂", "instruct": "七言绝句"}
{"title": "咏怀", "content": "纵把书看未省勤，一生生计只长贫。可能在世无成事，不觉离家作老人。中岳深林秋独往，南原多草夜无邻。经年抱疾谁来问，野鸟相过啄木频。", "dynasty": "唐代", "author": "贾岛", "instruct": "七言律诗"}
{"title": "春怀", "content": "柳颦梅笑各相恼，诗债棋雠俱见寻。莫道幽居无一事，春来风物总关心。", "dynasty": "宋代", "author": "范成大", "instruct": "七言绝句"}
{"title": "寓言", "content": "谁言碧山曲，不废青松直。谁言浊水泥，不污明月色。我有松月心，俗骋风霜力。贞明既如此，摧折安可得。", "dynasty": "唐代", "author": "孟郊", "instruct": "五言律诗"}
{"title": "恭睹宸制花落尤艳之句自古诗人未有形容及此", "content": "春事匆匆绿渐稼，林花铺绣晓烟中。如何卷上黄金阙，许作华裀舞阆风。", "dynasty": "宋代", "author": "曹勋", "instruct": "七言绝句"}
{"title": "自咏", "content": "形容瘦薄诗情苦，岂是人间有相人。只合一生眠白屋，何因三度拥朱轮。金章未佩虽非贵，银榼常携亦不贫。唯是无儿头早白，被天磨折恰平均。", "dynasty": "唐代", "author": "白居易", "instruct": "七言律诗"}
{"title": "北望", "content": "欲望淮南更白头，杖藜萧飒倚沧洲。可怜新月为谁好，无数晚山相对愁。", "dynasty": "宋代", "author": "王安石", "instruct": "七言绝句"}
{"title": "池上", "content": "朝来行药向秋池，池上秋深病不知。一树木犀供夜雨，清香移在菊花枝。", "dynasty": "宋代", "author": "赵师秀", "instruct": "七言绝句"}
{"title": "自讽", "content": "千题万咏过三旬，忘食贪魔作瘦人。行处便吟君莫笑，就中诗病不任春。", "dynasty": "唐代", "author": "薛能", "instruct": "七言绝句"}
{"title": "自嘲", "content": "清心不醉猩猩酒，省事那营燕燕巢。惟有著书殊未厌，暮年铁砚亦成凹。", "dynasty": "宋代", "author": "陆游", "instruct": "七言绝句"}
{"title": "念母", "content": "复命无由责在身，可堪甘旨误慈亲。飘零殊异三年宦，遗肉知存愧饿人。", "dynasty": "宋代", "author": "洪皓", "instruct": "七言绝句"}
{"title": "山行·布谷飞飞劝早耕", "content": "布谷飞飞劝早耕，舂锄扑扑趁春睛。千层石树遥行路，一带山田放水声。", "dynasty": "清代", "author": "姚鼐", "instruct": "七言绝句"}
{"title": "和张功父梅诗十绝句", "content": "要与梅花巧斗新，恨无诗句敌黄陈。约斋诗好人仍好，不怕梅花赛却人。", "dynasty": "宋代", "author": "杨万里", "instruct": "七言绝句"}
{"title": "几复寄槟榔且答诗劝予同种复次韵寄之", "content": "少来不食蚁丘浆，老去得意漆园方。监中已失儿时面，忍能乞与兵作郎。", "dynasty": "宋代", "author": "黄庭坚", "instruct": "七言绝句"}
{"title": "秋怀", "content": "沙碛秋高宛马肥，哀笳一曲塞云飞。南都儿辈应相念，过尽征鸿犹未归。", "dynasty": "元代", "author": "曹元用", "instruct": "七言绝句"}
{"title": "石城", "content": "石城昔为莫愁乡，莫愁魂散石城荒。江人依旧棹舴艋，江岸还飞双鸳鸯。帆去帆来风浩渺，花开花落春悲凉。烟浓草远望不尽，千古汉阳闲夕阳。", "dynasty": "唐代", "author": "郑谷", "instruct": "七言律诗"}
{"title": "七夕赋咏成篇", "content": "日日思归勤理鬓，朝朝伫望懒调梭。凌风宝扇遥临月，映水仙车远渡河。历历珠星疑拖珮，冉冉云衣似曳罗。通宵道意终无尽，向晓离愁已复多。", "dynasty": "唐代", "author": "何仲宣", "instruct": "七言律诗"}
{"title": "五美吟·明妃", "content": "绝艳惊人出汉宫，红颜命薄古今同。君王纵使轻颜色，予夺权何畀画工？", "dynasty": "清代", "author": "曹雪芹", "instruct": "七言绝句"}
{"title": "汉使", "content": "汉使能为凿空游，穷源直尽海西头。槎回惟见支机石，谁向天边问女牛。", "dynasty": "清代", "author": "费湛", "instruct": "七言绝句"}
{"title": "咏柳", "content": "乱条犹未变初黄，倚得东风势便狂。解把飞花蒙日月，不知天地有清霜。", "dynasty": "宋代", "author": "曾巩", "instruct": "七言绝句"}
{"title": "病鹤", "content": "青云有意力犹微，岂料低回得所依。幸念翅因风雨困，岂教身陷稻粱肥。曾游碧落宁无侣，见有清池不忍飞。纵使他年引仙驾，主人恩在亦应归。", "dynasty": "唐代", "author": "项斯", "instruct": "七言律诗"}
{"title": "昌言见督诗债戏绝句", "content": "学馁才贫杼轴劳，逾年避债负诗豪。倒囊不惜偿虚券，未敌琼瑶旧价高。", "dynasty": "宋代", "author": "司马光", "instruct": "七言绝句"}
{"title": "落花", "content": "高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲归。芳心向春尽，所得是沾衣。", "dynasty": "唐代", "author": "李商隐", "instruct": "五言律诗"}
{"title": "残春", "content": "章甫从诸老，今为两世人。惟书尚开眼，非酒孰关身？远水涵清镜，晴云蹙细鳞。篱边花未尽，作意醉残春。", "dynasty": "宋代", "author": "陆游", "instruct": "五言律诗"}
{"title": "僧窗", "content": "不悟时机滞有馀，近来为事更乖疏。朱轮皂盖蹉跎尽，犹爱明窗好读书。", "dynasty": "唐代", "author": "薛能", "instruct": "七言绝句"}
{"title": "监郡吴殿丞惠以笔墨建茶各吟一绝谢之·茶", "content": "石碾轻飞瑟瑟尘，乳花烹出建溪春。世间绝品人难识，閒对茶经忆古人。", "dynasty": "宋代", "author": "林逋", "instruct": "七言绝句"}
{"title": "白雪", "content": "白雪家家拆蚕箔，清风行行入秧笛。半开犹蕊花情远，久雨初晴禽语骄。", "dynasty": "宋代", "author": "许月卿六", "instruct": "七言绝句"}
{"title": "歌风台", "content": "蒿棘空存百尺基，酒酣曾唱大风词。莫言马上得天下，自古英雄尽解诗。", "dynasty": "唐代", "author": "林宽", "instruct": "七言绝句"}
{"title": "宫词", "content": "绣鞍新辔饰玫瑰，随驾堤边试马回。苑惠香轻沙路湿，玉蹄沾得落花来。", "dynasty": "宋代", "author": "宋白", "instruct": "七言绝句"}
{"title": "红叶", "content": "露染霜干片片轻，斜阳照处转烘明。和烟飘落九秋色，随浪泛将千里情。几夜月中藏鸟影，谁家庭际伴蛩声。一时衰飒无多恨，看着清风彩剪成。", "dynasty": "唐代", "author": "吴融", "instruct": "七言律诗"}
{"title": "天台梵才师长吉在都数以诗笔见授因答以转句", "content": "何年掷钵来京毂，抱蓬成畦紫兰馥。王公撇席争逢迎，不意当今有平叔。", "dynasty": "宋代", "author": "宋祁", "instruct": "七言绝句"}
{"title": "伤世", "content": "尘断征车杳，云低毳帐深。古今那有此，天地亦何心。", "dynasty": "宋代", "author": "吕渭老", "instruct": "五言绝句"}
{"title": "晨起", "content": "闭门不与俗人交，玄晏春秋日日抄。清晓偶然随鹤出，野风吹折白樱桃。", "dynasty": "宋代", "author": "周文璞", "instruct": "七言绝句"}
{"title": "赠外", "content": "远别当霜雪，留郎且过冬。只愁春色里，离恨更重重。", "dynasty": "宋代", "author": "龙辅", "instruct": "五言绝句"}
{"title": "园居", "content": "暮雨扬雄宅，秋风向秀园。不闻砧杵动，时看桔槔翻。钓下鱼初食，船移鸭暂喧。橘寒才弄色，须带早霜繁。", "dynasty": "唐代", "author": "李郢", "instruct": "五言律诗"}
{"title": "愁霖诗", "content": "举足没泥泞，市道无行车。兰桂贱朽腐，柴粟贵明珠。", "dynasty": "魏晋", "author": "傅咸", "instruct": "五言绝句"}
{"title": "受用", "content": "阮遥集平生几屐，晏平仲半世一裘。秃翁受用能多少，槲叶为衣荷盖头。", "dynasty": "宋代", "author": "刘克庄", "instruct": "七言绝句"}
{"title": "病中作", "content": "病来城里诸亲故，厚薄亲疏心总知。唯有蔚章于我分，深于同在翰林时。", "dynasty": "唐代", "author": "白居易", "instruct": "七言绝句"}
{"title": "独院偶作", "content": "风篁清一院，坐卧润肌肤。此境终抛去，邻房肯信无。身非王者役，门是祖师徒。毕竟伊云鸟，从来我友于。", "dynasty": "唐代", "author": "齐己", "instruct": "五言律诗"}
{"title": "登楼", "content": "繙经兴尽卷书帷，独上江楼送落晖。人迹已随云影断，傍檐嘉月冷侵衣。", "dynasty": "宋代", "author": "李弥逊", "instruct": "七言绝句"}
{"title": "春晴", "content": "晓风吹暖破阴云，草色湖光转绿痕。试看海棠枝上月，定将花影到重门。", "dynasty": "元代", "author": "金涓", "instruct": "七言绝句"}
{"title": "夜坐", "content": "大风横吹斗柄折，迅雷下击山壁裂。放翁闭户寂不闻，楞严卷尽灯花结。", "dynasty": "宋代", "author": "陆游", "instruct": "七言绝句"}
{"title": "春来食不继戏作", "content": "久卧穷阎困负薪，何妨扫尽太仓陈。瘦如饭颗吟诗面，饥似柴桑乞食身。牺象未应殊断木，江湖底处有穷鳞？大冠长剑人看好，不换茅檐一幅巾。", "dynasty": "宋代", "author": "陆游", "instruct": "七言律诗"}
{"title": "观涛", "content": "木落霜飞天地清，空江百里见潮生。鲜飙出海鱼龙气，晴雪喷山雷鼓声。云日半阴川渐满，客帆皆过浪难平。高楼晓望无穷意，丹叶黄花绕郡城。", "dynasty": "唐代", "author": "朱庆馀", "instruct": "七言律诗"}
{"title": "即事（黄州作）", "content": "因思上党三年战，闲咏周公七月诗。竹帛未闻书死节，丹青空见画灵旗。萧条井邑如鱼尾，早晚干戈识虎皮。莫笑一麾东下计，满江秋浪碧参差。", "dynasty": "唐代", "author": "杜牧", "instruct": "七言律诗"}
{"title": "洛阳", "content": "洛阳昔陷没，胡马犯潼关。天子初愁思，都人惨别颜。清笳去宫阙，翠盖出关山。故老仍流涕，龙髯幸再攀。", "dynasty": "唐代", "author": "杜甫", "instruct": "五言律诗"}
{"title": "蔷薇", "content": "根本似玫瑰，繁英刺外开。香高丛有架，红落地多苔。去住闲人看，晴明远蝶来。牡丹先几日，销歇向尘埃。", "dynasty": "唐代", "author": "齐己", "instruct": "五言律诗"}
{"title": "同醉", "content": "柏树台中推事人，杏花坛上鍊形真。心源一种闲如水，同醉樱桃林下春。", "dynasty": "唐代", "author": "元稹", "instruct": "七言绝句"}
{"title": "春晚与诸同舍出城迎座主侍郎（一作郑颢诗）", "content": "三十骅骝一哄尘，来时不锁杏园春。东风柳絮轻如雪，应有偷游曲水人。", "dynasty": "唐代", "author": "李郢", "instruct": "七言绝句"}
{"title": "秋末江行", "content": "四顾木落尽，扁舟增所思。云冲远烧出，帆转大荒迟。天际霜雪作，水边蒿艾衰。断猿不堪听，一听亦同悲。", "dynasty": "唐代", "author": "贯休", "instruct": "五言律诗"}
{"title": "小岁日对酒吟钱湖州所寄诗", "content": "独酌无多兴，闲吟有所思。一杯新岁酒，两句故人诗。杨柳初黄日，髭须半白时。蹉跎春气味，彼此老心知。", "dynasty": "唐代", "author": "白居易", "instruct": "五言律诗"}
{"title": "书怀", "content": "苜蓿堆盘莫笑贫，家园瓜瓠渐轮囷。但令烂熟如蒸鸭，不著盐醯也自珍。", "dynasty": "宋代", "author": "陆游", "instruct": "七言绝句"}
{"title": "咏井", "content": "玲珑映玉槛，澄澈泻银床。流声集孔雀，带影出羵羊。桐落秋蛙散，桃舒春锦芳。帝力终何有，机心庶此忘。", "dynasty": "唐代", "author": "苏味道", "instruct": "五言律诗"}
{"title": "田家", "content": "绿桑高下映平川，赛罢田神笑语喧。林外鸣鸠春雨歇，屋头初日杏花繁。", "dynasty": "宋代", "author": "欧阳修", "instruct": "七言绝句"}
{"title": "子夜四时歌·春林花多媚", "content": "春林花多媚，春鸟意多哀。春风复多情，吹我罗裳开。", "dynasty": "南北朝", "author": "佚名", "instruct": "五言绝句"}
{"title": "梦中诗", "content": "闲花乱草春春有，秋鸿社燕年年归。青天露下麦苗湿，古道月寒人迹稀。", "dynasty": "宋代", "author": "许顗", "instruct": "七言绝句"}
{"title": "小香", "content": "一场春梦不须忙，剩买春风又几场？一丈花开红玉蝶，小香何日比花长？", "dynasty": "元代", "author": "杨维桢", "instruct": "七言绝句"}
{"title": "春园", "content": "山泉两处晚，花柳一园春。还持千日醉，共作百年人。", "dynasty": "唐代", "author": "王勃", "instruct": "五言绝句"}
{"title": "偶成", "content": "雪月风花总不知，雕奇镂巧学支离。四时多少闲光景，无个闲人领略伊。", "dynasty": "宋代", "author": "曹彦约", "instruct": "七言绝句"}
{"title": "咏雪", "content": "看山莫笑野云閒，五岳峰头自往还。倘被天风吹得起，也应霖雨到人间。", "dynasty": "明代", "author": "梁存让", "instruct": "七言绝句"}
{"title": "老嫌", "content": "老嫌智巧累形躯，欲就田翁学破除。百岁用痴能几许，救吾黥劓可无余。", "dynasty": "宋代", "author": "王安石", "instruct": "七言绝句"}
{"title": "琴", "content": "道人清夜理瑶琴，爱学啼乌啭羽音。莫把世人工拙论，世人弹耳不弹心。", "dynasty": "宋代", "author": "潘牥", "instruct": "七言绝句"}
{"title": "舟行怀阎士和", "content": "二月湖南春草遍，横山渡口花如霰。相思一日在孤舟，空见归云两三片。", "dynasty": "唐代", "author": "皎然", "instruct": "七言绝句"}
{"title": "离京作", "content": "致君才业本无能，恋阙情怀老不胜。欲过龙津重回首，朣胧初日上觚稜。", "dynasty": "宋代", "author": "寇准", "instruct": "七言绝句"}
{"title": "遣兴", "content": "爱好由来下笔难，一诗千改始心安。阿婆还似初笄女，头未梳成不许看。", "dynasty": "清代", "author": "袁枚", "instruct": "七言绝句"}
{"title": "汉江上作", "content": "汉江波浪渌于苔，每到江边病眼开。半雨半风终日恨，无名无迹几时回。云生岸谷秋阴合，树接帆樯晚思来。对此空惭圣明代，忍教缨上有尘埃。", "dynasty": "唐代", "author": "罗隐", "instruct": "七言律诗"}
{"title": "乐静", "content": "引手强篸巾，徐徐起病身。远心群野鹤，闲话对村人。发匣琴徽静，开瓶酒味真。纵闻兵赋急，原宪本家贫。", "dynasty": "唐代", "author": "张祜", "instruct": "五言律诗"}
{"title": "寒食", "content": "二月江南花满枝，他乡寒食远堪悲。贫居往往无烟火，不独明朝为子推。", "dynasty": "唐代", "author": "孟云卿", "instruct": "七言绝句"}
{"title": "送韦逸人归钟山（一作皇甫冉诗）", "content": "逸人归路远，弟子出山迎。服药颜犹驻，耽书癖已成。柴扉多岁月，藜杖见公卿。更作儒林传，应须载姓名。", "dynasty": "唐代", "author": "郎士元", "instruct": "五言律诗"}
{"title": "落花", "content": "红雪霏霏入燕泥，朝来犹是可怜枝。春风葵麦玄都观，可是刘郎见事迟。", "dynasty": "宋代", "author": "黎廷瑞", "instruct": "七言绝句"}
{"title": "橘井", "content": "灵橘无根井有泉，世间如梦又千年。乡园不见重归鹤，姓字今为第几仙。风泠露坛人悄悄，地闲荒径草绵绵。如何蹑得苏君迹，白日霓旌拥上天。", "dynasty": "唐代", "author": "元结", "instruct": "七言律诗"}
{"title": "颂", "content": "六载皇都唱祖机，两曾金殿奉天威。青山隐去欣何得，满箧惟将御颂归。", "dynasty": "宋代", "author": "释怀琏", "instruct": "七言绝句"}
{"title": "鹰", "content": "越海霜天暮，辞韬野草干。俊通司隶职，严奉武夫官。眼恶藏蜂在，心粗逐物殚。近来脂腻足，驱遣不妨难。", "dynasty": "唐代", "author": "罗隐", "instruct": "五言律诗"}
{"title": "梅花", "content": "雪压横枝卧浅波，三花五蕊不须多。平生为尔添诗兴，今日无诗奈尔何。", "dynasty": "宋代", "author": "方岳", "instruct": "七言绝句"}
{"title": "对雨", "content": "幽庭凝碧亦涟漪，檐霤声繁聒梦归。半岫金乌才委照，一川石燕又交飞。濯枝霢霂榴花吐，吹渚飘飖暑气微。因忆故园闲钓处，苍苔斑驳满渔矶。", "dynasty": "唐代", "author": "刘兼", "instruct": "七言律诗"}
{"title": "杂感", "content": "谗口安能作祸基，吾曹兴废岂无时？向来何事令公怒，问著渠侬自不知。", "dynasty": "宋代", "author": "陆游", "instruct": "七言绝句"}
{"title": "处厚游杭，作诗寄之", "content": "江村摇落暂逢秋，况是闻君独远游。浙水风烟思吊古，楚乡人物赋登楼。书沈寒雁云边影，梦绕清猿月下愁。念我故人劳碌久，不如投老卧沧洲。", "dynasty": "唐代", "author": "牟融", "instruct": "七言律诗"}
{"title": "春游小诗 游豫园", "content": "点春堂上拜英雄，堂外夭桃血似红。昨日小刀今日舞，东风真个压西风。", "dynasty": "现代", "author": "老舍", "instruct": "七言绝句"}
{"title": "古墓", "content": "碑断苔荒土半穿，老狐号冷穴空垣。珠襦玉碗谁携去，翁仲相看不敢言。", "dynasty": "宋代", "author": "周密", "instruct": "七言绝句"}
{"title": "秋兴", "content": "病起残骸不自支，旋烹藜粥解饥羸。一编蠹简青灯下，恰似吴僧夜讲时。", "dynasty": "宋代", "author": "陆游", "instruct": "七言绝句"}
{"title": "舟过鹅行口，回望和州鸡笼山", "content": "两月青山不暂离，入城未见有山时。万峰送我都回去，只有鸡笼未肯辞。", "dynasty": "宋代", "author": "杨万里", "instruct": "七言绝句"}
{"title": "喜览裴中丞诗卷（一作寄裴使君）", "content": "新诗盈道路，清韵似敲金。调格江山峻，功夫日月深。蜀笺方入写，越客始消吟。后辈难知处，朝朝枉用心。", "dynasty": "唐代", "author": "姚合", "instruct": "五言律诗"}
{"title": "台山杂吟", "content": "颠风作力扫阴霾，白日青天四望开。好个台山真面目，争教坡老不曾来？", "dynasty": "元代", "author": "元好问", "instruct": "七言绝句"}
{"title": "第一百八十二", "content": "儒冠多误身，识字用心苦。斯文忧患馀，郁郁流年度。", "dynasty": "宋代", "author": "文天祥", "instruct": "五言绝句"}
{"title": "轻飙", "content": "轻飙掠晚莎，秋物惨关河。战垒平时少，斋坛上处多。楚虽屈子重，汉亦忆廉颇。不及云台议，空山老薜萝。", "dynasty": "唐代", "author": "罗隐", "instruct": "五言律诗"}
{"title": "有感", "content": "坚辞羽葆与吹铙，翻向天涯困系匏。故老未曾忘炙背，何人终拟问苞茅。融风渐暖将回雁，滫水犹腥近斩蛟。万里关山如咫尺，女床唯待凤归巢。", "dynasty": "唐代", "author": "韩偓", "instruct": "七言律诗"}
{"title": "诘猫", "content": "古人养客乏车鱼，今汝何功客不如。饭有溪鳞眠有毯，忍教鼠吃案头书。", "dynasty": "宋代", "author": "刘克庄", "instruct": "七言绝句"}
{"title": "参寥示简元规诗用其韵寄之", "content": "千岩万壑久青天，一钵新从淮上旋。昨日浮云今止水，谁知庵内更无边。", "dynasty": "宋代", "author": "邹浩", "instruct": "七言绝句"}
{"title": "阴雨", "content": "润叶濡枝浃四方，浓云来去势何长。旷然寰宇清风满，救旱功高暑气凉。", "dynasty": "唐代", "author": "白居易", "instruct": "七言绝句"}
{"title": "放猿", "content": "殷勤解金锁，昨夜雨凄凄。山浅忆巫峡，水寒思建溪。远寻红树宿，深向白云啼。好觅来时路，烟萝莫共迷。", "dynasty": "唐代", "author": "许浑", "instruct": "五言律诗"}
{"title": "探春", "content": "道边残雪护颓墙，墙外柔丝露浅黄。春色虽微已堪惜，轻寒休近柳梢傍。", "dynasty": "元代", "author": "刘因", "instruct": "七言绝句"}
{"title": "苦寒", "content": "今年无异去年寒，何事朝来独忍难。应是渐为贫客久，锦衣著尽布衣单。", "dynasty": "唐代", "author": "雍陶", "instruct": "七言绝句"}
{"title": "偶箴", "content": "情知万法本来空，犹复将心奉八风。逆顺境来欣戚变，咄哉谁是主人翁？", "dynasty": "宋代", "author": "范成大", "instruct": "七言绝句"}
{"title": "秋思", "content": "山步溪桥又早秋，飘然无处不堪游。僧廊偶为题诗入，鱼市常因施药留。", "dynasty": "宋代", "author": "陆游", "instruct": "七言绝句"}
{"title": "无题", "content": "皇帝一十八年冬，百官筵宴正阳宫。大明日出照天下，五湖四海春融融。", "dynasty": "明代", "author": "朱元璋", "instruct": "七言绝句"}
{"title": "八月十四夜", "content": "银汉无声露暗垂，玉蟾初上欲圆时。清樽素瑟宜先赏，明夜阴晴不可知。", "dynasty": "宋代", "author": "孙复", "instruct": "七言绝句"}
{"title": "舟行五绝", "content": "渡头风雨晚生寒，蓑笠渔翁坐钓船。为问篷中有鱼否，一双新鳜出笼鲜。", "dynasty": "宋代", "author": "张耒", "instruct": "七言绝句"}
{"title": "江南行", "content": "水光春色满江天，蘋叶风吹荷叶钱。香蚁翠旗临岸市，艳娥红袖渡江船。晓惊白鹭联翩雪，浪蹙青茭潋滟烟。不怕江洲芳草暮，待将秋兴折湖莲。", "dynasty": "唐代", "author": "陈标", "instruct": "七言律诗"}
{"title": "污亭", "content": "许由为计未为深，洗耳如何不动心。到此洒然如世外，何尝更有事来侵。", "dynasty": "宋代", "author": "邵雍", "instruct": "七言绝句"}
{"title": "和刘中书仙诗", "content": "殊庭不可及。风熛多异色。霞衣不待缝。云锦不须织。", "dynasty": "南北朝", "author": "沈约", "instruct": "五言绝句"}
{"title": "老将行（一作吟）", "content": "烽烟犹未尽，年鬓暗相催。轻敌心空在，弯弓手不开。马依秋草病，柳傍故营摧。唯有酬恩客，时听说剑来。", "dynasty": "唐代", "author": "窦巩", "instruct": "五言律诗"}
{"title": "赵侯保民惠政纪实诗 纪团集民舟十", "content": "居民苦要买船般，甲在前湖作一团。好个规模如水寨，风波无恐况风寒。", "dynasty": "宋代", "author": "邵君美", "instruct": "七言绝句"}
{"title": "太一宫", "content": "庭树潇潇绿满廊，日长深锁碧窗凉。隔帘遥见秋来处，一叶轻黄堕井床。", "dynasty": "元代", "author": "王恽", "instruct": "七言绝句"}
{"title": "排闷", "content": "曾携一剑远从戎，秦赵关河顾盼中。老去功名无复梦，凌烟分付黑头公。", "dynasty": "宋代", "author": "陆游", "instruct": "七言绝句"}
{"title": "有叹", "content": "饱喜饥嗔笑杀侬，凤皇未可笑狙公。尽逃暮四朝三外，犹在桐花竹实中。", "dynasty": "宋代", "author": "杨万里", "instruct": "七言绝句"}
{"title": "紫菊", "content": "秋野閒花是绣铺，佳名得自北人呼。若教尼父当时见，应恶纷纷色乱朱。", "dynasty": "宋代", "author": "史铸", "instruct": "七言绝句"}
{"title": "癸卯闽乱，从弟监察御史敬凝迎仕别作", "content": "一别几经春，栖迟晋水滨。鶺鴒长在念，鸿雁忽来宾。五斗嫌腰折，朋山刺眼新。善辞如复我，四海五湖身。", "dynasty": "唐代", "author": "詹琲", "instruct": "五言律诗"}
{"title": "闲居", "content": "茂苑闲居木石同，旋开小径翦蒿蓬。虚游心在鸿濛外，穴处身疑培塿中。花影一阑吟夜月，松声半榻卧秋风。百年寄傲聊容膝，何必高车驷马通。", "dynasty": "唐代", "author": "殷尧藩", "instruct": "七言律诗"}
{"title": "自规", "content": "曲肱饮水彼何人，汝独何为厌贱贫？大节勿污千载史，少时便尽百年身。图书幸可传遗业，鸡黍何妨约近邻。今日伸秋还小雨，剩鉏麦垄待新春。", "dynasty": "宋代", "author": "陆游", "instruct": "七言律诗"}
{"title": "题画", "content": "青藜拄杖寻诗处，多在平桥绿树中。红叶没鞋人不到，野棠花落一溪风。", "dynasty": "明代", "author": "唐寅", "instruct": "七言绝句"}
{"title": "窗间", "content": "秋香烂熳入屏帷，金粟楼台富贵时。晓起旋收花上露，窗间闲写夜来诗。", "dynasty": "宋代", "author": "杜耒", "instruct": "七言绝句"}
{"title": "梦中作", "content": "晚风残日下危楼，斜倚栏干满眼愁。休唱阳关催别酒，春情离恨总悠悠。", "dynasty": "宋代", "author": "江端本", "instruct": "七言绝句"}
{"title": "林园秋夜作", "content": "林卧避残暑，白云长在天。赏心既如此，对酒非徒然。月色遍秋露，竹声兼夜泉。凉风怀袖里，兹意与谁传。", "dynasty": "唐代", "author": "李嶷", "instruct": "五言律诗"}
{"title": "第一百六十九", "content": "今吾抱何恨，恨无匡复姿。含笑看吴钩，回首蛟龙池。", "dynasty": "宋代", "author": "文天祥", "instruct": "五言绝句"}
{"title": "杂感", "content": "劝君莫识一丁字，此事从来误几人！输与茅檐负暄叟，时时睡觉一频伸。", "dynasty": "宋代", "author": "陆游", "instruct": "七言绝句"}
{"title": "榴花", "content": "日炙态常醺，香生若自焚。夜来端午宴，淡却美人裙。", "dynasty": "明代", "author": "高启", "instruct": "五言绝句"}
{"title": "即事", "content": "烟雨凄迷晚不收，疏帘曲几寄悠悠。一双蛱蝶来可许？点尽青青百草头。", "dynasty": "宋代", "author": "陆游", "instruct": "七言绝句"}
{"title": "李花", "content": "李花宜远更宜繁，惟远惟繁始足看。莫学江梅作疏影，家风各自一般般。", "dynasty": "宋代", "author": "杨万里", "instruct": "七言绝句"}
{"title": "塞上", "content": "边寒来所阔，今日复明朝。河凌坚通马，胡云缺见雕。砂中程独泣，乡外隐谁招。回首若经岁，灵州生柳条。", "dynasty": "唐代", "author": "曹松", "instruct": "五言律诗"}
{"title": "谈氏外孙生三日喜是男偶吟成篇兼戏呈梦得", "content": "玉芽珠颗小男儿，罗荐兰汤浴罢时。芣苡春来盈女手，梧桐老去长孙枝。庆传媒氏燕先贺，喜报谈家乌预知。明日贫翁具鸡黍，应须酬赛引雏诗。", "dynasty": "唐代", "author": "白居易", "instruct": "七言律诗"}
{"title": "读史", "content": "雁门翼处不身亲，成事安知非楚人。何事当年良史笔，啬于一传著功臣。", "dynasty": "宋代", "author": "萧澥", "instruct": "七言绝句"}
{"title": "旅望 / 出塞行", "content": "白花原头望京师，黄河水流无尽时。穷秋旷野行人绝，马首东来知是谁。", "dynasty": "唐代", "author": "王昌龄", "instruct": "七言绝句"}
{"title": "公馆", "content": "公馆当清夜，移樽近北墉。秋声连蟋蟀，月色淡芙蓉。", "dynasty": "宋代", "author": "姜特立", "instruct": "五言绝句"}
{"title": "闲步", "content": "几处白烟断，一川红树时。坏桥侵辙水，残照背村碑。", "dynasty": "唐代", "author": "司空图", "instruct": "五言绝句"}
{"title": "云台", "content": "荒亭驻马酌金罍，风卷黄埃丑上来。满地山河无汉业，赵州留得古云台。", "dynasty": "宋代", "author": "汪元量", "instruct": "七言绝句"}
{"title": "鬓发", "content": "鬓添华发数茎新，罗雀门前绝故人。减食为缘疏五味，不眠非是守庚申。深园竹绿齐抽笋，古木蛇青自脱鳞。天地有炉长铸物，浊泥遗块待陶钧。", "dynasty": "唐代", "author": "徐夤", "instruct": "七言律诗"}
{"title": "杂题", "content": "传家只要存书种，学道当知养圣胎。宁使终身迁比景，莫令一物污灵台。", "dynasty": "宋代", "author": "陆游", "instruct": "七言绝句"}
{"title": "添鱼具诗。箬笠", "content": "圆似写月魂，轻如织烟翠。涔涔向上雨，不乱窥鱼思。携来沙日微，挂处江风起。纵带二梁冠，终身不忘尔。", "dynasty": "唐代", "author": "皮日休", "instruct": "五言律诗"}
{"title": "殿直求赋状元游六街诗", "content": "玉丝鞭袅散天香，十里栏干簇艳妆。但念君恩思报称，懒骑骄马过平康。", "dynasty": "宋代", "author": "姚勉", "instruct": "七言绝句"}
{"title": "子温以诗将菊本见遗数日适病伏枕今少间戏作", "content": "尽锄芳划春应怪，初种黄花秋未知。花外种松松外竹，渐无蝴蝶到东篱。", "dynasty": "宋代", "author": "毛滂", "instruct": "七言绝句"}
{"title": "羽林行", "content": "朔雪寒断指，朔风劲裂冰。胡中射雕者，此日犹不能。翩翩羽林儿，锦臂飞苍鹰。挥鞭快白马，走出黄河凌。", "dynasty": "唐代", "author": "孟郊", "instruct": "五言律诗"}
{"title": "伤春", "content": "即是春风尽，仍沾夜雨归。明朝更来此，兼恐落花稀。", "dynasty": "唐代", "author": "李昌符", "instruct": "五言绝句"}
{"title": "弦月", "content": "人间离别最堪怜，天上嫦娥恐亦然。昨夜广寒分破镜，半奁飞上九重天。", "dynasty": "宋代", "author": "华岳", "instruct": "七言绝句"}
{"title": "五弦", "content": "小小月轮中，斜抽半袖红。玉瓶秋滴水，珠箔夜悬风。徵调侵弦乙，商声过指拢。只愁才曲罢，云雨去巴东。", "dynasty": "唐代", "author": "张祜", "instruct": "五言律诗"}
{"title": "秋末闲居作", "content": "幽居山不别，落叶与阶平。尽日吟诗坐，无端个病成。径苔因旱赤，池水入冬清。惟有东峰叟，相寻月下行。", "dynasty": "唐代", "author": "贯休", "instruct": "五言律诗"}
{"title": "西湖", "content": "叠叠山腰系冷云，疏疏雨脚弄黄昏。松声更带溪声急，不是离人也断魂。", "dynasty": "宋代", "author": "左鄯", "instruct": "七言绝句"}
{"title": "水（一作韩喜诗）", "content": "方圆不定性空求，东注沧溟早晚休。高截碧塘长耿耿，远飞青嶂更悠悠。潇湘月浸千年色，梦泽烟含万古愁。别有岭头呜咽处，为君分作断肠流。", "dynasty": "唐代", "author": "韩溉", "instruct": "七言律诗"}
{"title": "海榴", "content": "海榴殷色透帘栊，看盛看衰意欲同。若许三英随五马，便将浓艳斗繁红。", "dynasty": "唐代", "author": "杨凭", "instruct": "七言绝句"}
{"title": "咏史", "content": "丙夜沈沈讲未停，故人重话旧时灯。半篇说命良依约，舜典周官总未曾。", "dynasty": "宋代", "author": "陈普", "instruct": "七言绝句"}
{"title": "思患吟", "content": "仆奴凌主人，夷狄犯中国。自古知不平，无由能绝得。", "dynasty": "宋代", "author": "邵雍", "instruct": "五言绝句"}
{"title": "题诗后", "content": "两句三年得，一吟双泪流。知音如不赏，归卧故山秋。", "dynasty": "唐代", "author": "贾岛", "instruct": "五言绝句"}
{"title": "食粥", "content": "世人个个学长年，不悟长年在目前。我得宛丘平易法，只将食粥致神仙。", "dynasty": "宋代", "author": "陆游", "instruct": "七言绝句"}
{"title": "三月三日上忠襄坟，因之行散，得十绝句", "content": "切忌寻春预作谋，教君行乐定成愁。老夫乘兴翩然出，不遣风知雨觉休。", "dynasty": "宋代", "author": "杨万里", "instruct": "七言绝句"}
{"title": "情", "content": "依依脉脉两如何，细似轻丝渺似波。月不长圆花易落，一生惆怅为伊多。", "dynasty": "唐代", "author": "吴融", "instruct": "七言绝句"}
{"title": "棠梨", "content": "满树棠梨锦作团，双栖啼鸟斗争妍。边徐生色依然好，赢得东风岁岁看。", "dynasty": "明代", "author": "陆树声", "instruct": "七言绝句"}
{"title": "秋热", "content": "蕴隆日日等西风，等得西风更蕴隆。四十日秋无点雨，谁将消息到梧桐。", "dynasty": "宋代", "author": "方岳", "instruct": "七言绝句"}
{"title": "雨村", "content": "雁行斜拂雨村楼，帘下三重幕一钩。倚柱不知身半湿，黄昏独自未回头。", "dynasty": "唐代", "author": "韩偓", "instruct": "七言绝句"}
{"title": "宫词", "content": "绣裙斜立正销魂，侍女移灯掩殿门。燕子不来花著雨，春风应自怨黄昏。", "dynasty": "唐代", "author": "韩偓", "instruct": "七言绝句"}
{"title": "杂赋", "content": "齐民让畔不争桑，和气横流岁自穰。君看三山百家聚，更无一陇有遗蝗。", "dynasty": "宋代", "author": "陆游", "instruct": "七言绝句"}
{"title": "瀑布", "content": "白练银河与白龙，竞搜幽语斗新工。我心要斗无搜处，移入玲珑窈眇中。", "dynasty": "明代", "author": "王履", "instruct": "七言绝句"}
{"title": "律僧", "content": "苦行长不出，清羸最少年。持斋唯一食，讲律岂曾眠。避草每移径，滤虫还入泉。从来天竺法，到此几人传。", "dynasty": "唐代", "author": "张籍", "instruct": "五言律诗"}
{"title": "杂咏", "content": "少日狂疏触怒嗔，每缘忧患丧吾真。晚牧咄咄书空手，却作腾腾任运人。", "dynasty": "宋代", "author": "陆游", "instruct": "七言绝句"}
{"title": "春梦", "content": "群书一束枕山楹，残雪融檐作雨声。春梦不随春水慢，片时还到阖闾城。", "dynasty": "明代", "author": "吴稼竳", "instruct": "七言绝句"}
{"title": "美人", "content": "眉锁春山鬓点鸦，莫将桃李斗芳华。无心去逐风流队，閒向雕阑数落花。", "dynasty": "清代", "author": "德隐", "instruct": "七言绝句"}
{"title": "洛阳春吟", "content": "春归必意归何处，无限春冤都未诉。欲托流莺问所因，子规又叫不如去。", "dynasty": "宋代", "author": "邵雍", "instruct": "七言绝句"}
{"title": "芜城", "content": "昔人登此地，丘陇已前悲。今日又非昔，春风能几时。风吹城上树，草没城边路。城里月明时，精灵自来去。", "dynasty": "唐代", "author": "李端", "instruct": "五言律诗"}
{"title": "读荆公争墩诗", "content": "荒墩落日草萧萧，公我相争已异朝。黄土不知今古姓，亦无百姓种青苗。", "dynasty": "明代", "author": "沈周", "instruct": "七言绝句"}
{"title": "秋江雨夜逢诗友", "content": "故友别来三四载，新诗吟得百馀篇。夜来江上秋无月，恨不相逢在雪天。", "dynasty": "唐代", "author": "杜荀鹤", "instruct": "七言绝句"}
{"title": "和淮南公听琴闻弦断诗", "content": "嗣宗看月夜。中散对行云。一弦虽独韵。犹足动文君。", "dynasty": "南北朝", "author": "庾信", "instruct": "五言绝句"}
{"title": "断句", "content": "白云满鄣来，黄尘暗天起。关山四面绝，故乡几千里。", "dynasty": "南北朝", "author": "刘昶", "instruct": "五言绝句"}
{"title": "借书戏作", "content": "无书阅市交何少，有书觅羊趣何卑。争似北邻两公子，不嫌俗士笑渠痴。", "dynasty": "宋代", "author": "姜特立", "instruct": "七言绝句"}
{"title": "簪菊", "content": "瓶供篱栽日日忙，折来休认镜中妆。长安公子因花癖，彭泽先生是酒狂。短鬓冷沾三径露，葛巾香染九秋霜。高情不入时人眼，拍手凭他笑路旁。", "dynasty": "清代", "author": "曹雪芹", "instruct": "七言律诗"}
{"title": "霜夜", "content": "月影全无只有星，如何夜色照人清。素娥未必饶青女，不道霜明胜月明。", "dynasty": "宋代", "author": "杨万里", "instruct": "七言绝句"}
{"title": "次韵姜邦杰见访留赠三诗", "content": "绕林游遍便沿陂，薄暑车行不下帷。最喜竹君相伴久，凶渠生子子生儿。", "dynasty": "宋代", "author": "张镃", "instruct": "七言绝句"}
{"title": "老马", "content": "卧来扶不起，唯向主人嘶。惆怅东郊道，秋来雨作泥。", "dynasty": "唐代", "author": "姚合", "instruct": "五言绝句"}
{"title": "白莲", "content": "素蘤多蒙别艳欺，此花真合在瑶池。无情有恨何人觉？月晓风清欲堕时。", "dynasty": "唐代", "author": "陆龟蒙", "instruct": "七言绝句"}
{"title": "下狱贡诗", "content": "偶辞幽隐在临邛，行止坚贞比涧松。何事政清如水镜，绊他野鹤在深笼。", "dynasty": "唐代", "author": "黄崇嘏", "instruct": "七言绝句"}
{"title": "酴醾", "content": "冰肌雪艳映残春，燠日薰风入四邻。任是主人能爱惜，也拚一半与游人。", "dynasty": "宋代", "author": "张舜民", "instruct": "七言绝句"}
{"title": "松", "content": "依依古松子，郁郁绿毛身。每长须成节，明年渐庇人。", "dynasty": "宋代", "author": "苏轼", "instruct": "五言绝句"}
{"title": "咏蔷薇诗", "content": "低枝讵胜叶。轻香幸自通。发蕚初攒紫。余采尚霏红。新花对白日。故蕋逐行风。参差不俱曜。谁肯盻薇丛。", "dynasty": "南北朝", "author": "谢朓", "instruct": "五言律诗"}
{"title": "恨别", "content": "调朱弄粉总无心，瘦觉宽馀缠臂金。别后大拼憔悴损，思情未抵此情深。", "dynasty": "宋代", "author": "朱淑真", "instruct": "七言绝句"}
{"title": "夜雨", "content": "九月三十日，雨声如别秋。无端满阶叶，共白几人头。点滴侵寒梦，萧骚著淡愁。渔歌听不唱，蓑湿棹回舟。", "dynasty": "唐代", "author": "杜牧", "instruct": "五言律诗"}
{"title": "客春，住京师之丞相胡衕，有丞相胡衕春梦诗二十绝句。春又深矣，因烧此作，而奠以一绝句", "content": "春梦撩天笔一枝，梦中伤骨醒难支。今年烧梦先烧笔，检点青天白昼诗。", "dynasty": "清代", "author": "龚自珍", "instruct": "七言绝句"}
{"title": "柳", "content": "摇曳惹风吹，临堤软胜丝。态浓谁为识，力弱自难持。学舞枝翻袖，呈妆叶展眉。如何一攀折，怀友又题诗。", "dynasty": "唐代", "author": "方干", "instruct": "五言律诗"}
{"title": "思山咏（一作郑遨诗）", "content": "因卖丹砂下白云，鹿裘惟惹九衢尘。不如将耳入山去，万是千非愁杀人。", "dynasty": "唐代", "author": "杜光庭", "instruct": "七言绝句"}
{"title": "晚思", "content": "藓墙莎砌响幽虫，睡起翻书觉梦中。残暑一窗风不动，秋阳入竹碎青红。", "dynasty": "宋代", "author": "范成大", "instruct": "七言绝句"}
{"title": "新柳", "content": "辇路金丝半欲垂，外间玉爪未渠开。上林柳色休多忆，更趁春风看一回。", "dynasty": "宋代", "author": "杨万里", "instruct": "七言绝句"}
{"title": "傀儡吟", "content": "刻木牵丝作老翁，鸡皮鹤发与真同。须臾弄罢寂无事，还似人生一梦中。", "dynasty": "唐代", "author": "李隆基", "instruct": "七言绝句"}
{"title": "雁", "content": "八月悲风九月霜，蓼花红淡苇条黄。石头城下波摇影，星子湾西云间行。惊散渔家吹短笛，失群征戍锁残阳。故乡闻尔亦惆怅，何况扁舟非故乡。", "dynasty": "唐代", "author": "郑谷", "instruct": "七言律诗"}
{"title": "伤进士严子重诗", "content": "十哭都门榜上尘，盖棺终是五湖人。生前有敌唯丹桂，没后无家只白蘋.箬下斩新醒处月，江南依旧咏来春。知君精爽应无尽，必在酆都颂帝晨。", "dynasty": "唐代", "author": "皮日休", "instruct": "七言律诗"}
{"title": "有寄", "content": "爱酒耽棋田处士，弹琴咏史贾先生。御沟临岸有云石，不见鹤来何处行。", "dynasty": "唐代", "author": "李洞", "instruct": "七言绝句"}
{"title": "春归", "content": "野杏溪桃三两枝，春归也作送春诗。东君自爱长安好，能住山城得几时。", "dynasty": "金朝", "author": "元好问", "instruct": "七言绝句"}
{"title": "登阁", "content": "乱后独来登大阁，凭阑举目尽伤心。长堤过雨人行少，废苑经秋草自深。破落侯家通永巷，萧条宫树接疏林。总输释氏青莲馆，依旧重重布地金。", "dynasty": "唐代", "author": "李士元", "instruct": "七言律诗"}
{"title": "夕次寿阳驿题吴郎中诗后", "content": "风光欲动别长安，春半城边特地寒。不见园花兼巷柳，马头惟有月团团。", "dynasty": "唐代", "author": "韩愈", "instruct": "七言绝句"}
{"title": "送僧", "content": "草履初登南客船，铜瓶犹贮北山泉。衡阳旧寺秋归去，门锁寒潭几树蝉。", "dynasty": "唐代", "author": "周贺", "instruct": "七言绝句"}
{"title": "二色桃", "content": "施朱施粉色俱好，倾国倾城艳不同。疑是蕊宫双姊妹，一时俱肯嫁春风。", "dynasty": "宋代", "author": "邵雍", "instruct": "七言绝句"}
{"title": "酴醾", "content": "业业扶重蕊，微风动弱枝。北人言语巧，史作菊酴醾。", "dynasty": "宋代", "author": "徐玑", "instruct": "五言绝句"}
{"title": "同家弟赋蜡梅诗得四绝句", "content": "朱朱与白白，著意待春开。那知洞房里，已傍额黄来。", "dynasty": "宋代", "author": "陈与义", "instruct": "五言绝句"}
{"title": "华山", "content": "碧山长冻地长秋，日夕泉源聒华州。万户烟侵关令宅，四时云在使君楼。风驱雷电临河震，鹤引神仙出月游。峰顶高眠灵药熟，自无霜雪上人头。", "dynasty": "唐代", "author": "李洞", "instruct": "七言律诗"}
{"title": "声苦", "content": "万死奔波落一生，飘零淮海命何轻。近来学得赵清献，叫苦时时数十声。", "dynasty": "宋代", "author": "文天祥", "instruct": "七言绝句"}
{"title": "咏雪", "content": "愁云残腊下阳台，混却乾坤六出开。与月交光呈瑞色，共花争艳傍寒梅。飞随郢客歌声远，散逐宫娥舞袖回。其那知音不相见，剡溪乘兴为君来。", "dynasty": "唐代", "author": "姚合", "instruct": "七言律诗"}
{"title": "牡丹", "content": "邀勒春风不早开，众芳飘后上楼台。数苞仙艳火中出，一片异香天上来。晓露精神妖欲动，暮烟情态恨成堆。知君也解相轻薄，斜倚阑干首重回。", "dynasty": "唐代", "author": "李山甫", "instruct": "七言律诗"}
{"title": "三高祠", "content": "江流东去日滔滔，谁把功名等一毫。若使今人同古调，不应江上只三高。", "dynasty": "宋代", "author": "刘寅", "instruct": "七言绝句"}
{"title": "江柳", "content": "条绿似垂缨，离筵日照轻。向人虽有态，伤我为无情。桥远孤临水，墙低半出营。天津曾此见，亦是怆行行。", "dynasty": "唐代", "author": "薛能", "instruct": "五言律诗"}
{"title": "句", "content": "稚子出看莎径没，渔翁来报竹桥流。踪迹未辞鸳鹭客，梦魂先到鹧鸪村。", "dynasty": "唐代", "author": "伍彬", "instruct": "七言绝句"}
{"title": "天台", "content": "碧溪流水泛桃花，树绕天台迥不赊。洞里无尘通客境，人间有路入仙家。鸡鸣犬吠三山近，草静云和一径斜。此地不知何处去，暂留琼珮卧烟霞。", "dynasty": "唐代", "author": "牟融", "instruct": "七言律诗"}
{"title": "观荆玉篇", "content": "鸱夷双白玉，此玉有缁磷。悬之千金价，举世莫知真。丹青非异色，轻重有殊伦。勿信玉工言，徒悲荆国人。", "dynasty": "唐代", "author": "陈子昂", "instruct": "五言律诗"}
{"title": "别滁", "content": "花光浓烂柳轻明，酌酒花前送我行。我亦且如常日醉，莫教弦管作离声。", "dynasty": "宋代", "author": "欧阳修", "instruct": "七言绝句"}
{"title": "杂兴", "content": "庖丁悟养生，轮扁议读书。彼特一技尔，圣智有不如。", "dynasty": "宋代", "author": "陆游", "instruct": "五言绝句"}
{"title": "咏井诗", "content": "乃鉴长林时。有浚广庭前。即源已为浪。因方自成圆。兼冬积温水。叠暑泌寒泉。不甘未应竭。既涸断来翾。", "dynasty": "南北朝", "author": "范云", "instruct": "五言律诗"}
{"title": "石头答庾郎丹诗", "content": "高树荫楼密。细草绿成被。黄鹂隐叶飞。蛱蝶萦空戏。阴岑自尔悦。寂寥予罕寄。相如阻禁闱。何由从简易。", "dynasty": "南北朝", "author": "何逊", "instruct": "五言律诗"}
{"title": "庭雨应诏诗", "content": "出空宁可图。入庭位难赋。非烟复非云。如丝复如雾。霢霂裁欲垂。霏微不能注。虽无千金质。聊为一辰趣。", "dynasty": "南北朝", "author": "沈约", "instruct": "五言律诗"}
{"title": "园中偶题", "content": "忆向彭州取牡丹，蜡封驰骑露初乾。如今历尽人间事，纵有姚黄亦嬾看。", "dynasty": "宋代", "author": "陆游", "instruct": "七言绝句"}
{"title": "梦中作", "content": "夜凉吹笛千山月，路暗迷人百种花。棋罢不知人换世，酒阑无奈客思家。", "dynasty": "宋代", "author": "欧阳修", "instruct": "七言绝句"}
{"title": "咏螺蚌诗", "content": "轻羽不高翔。自用弦纲罗。织鳞惑芳饵。故为钓所加。螺蚌非有心。沉迹在泥沙。文无雕饰用。味非鼎俎和。", "dynasty": "南北朝", "author": "谢惠连", "instruct": "五言律诗"}
{"title": "二月十五日樱桃盛开自所居蹑履吟玩竞名王泽章洋才", "content": "晓觉笼烟重，春深染雪轻。静应留得蝶，繁欲不胜莺。影乱晨飙急，香多夜雨晴。似将千万恨，西北为卿卿。", "dynasty": "唐代", "author": "温庭筠", "instruct": "五言律诗"}
{"title": "北园", "content": "北园干叶旋空枝，兰蕙还将众草衰。笼鸟上天犹有待，病龙兴雨岂无期。身闲不厌频来客，年老偏怜最小儿。生事罢求名与利，一窗书策是年支。", "dynasty": "唐代", "author": "徐夤", "instruct": "七言律诗"}
{"title": "春水吟", "content": "春水渌成波，成波无奈何。难将染他物，止可染轻罗。", "dynasty": "宋代", "author": "邵雍", "instruct": "五言绝句"}
{"title": "蝎虎", "content": "跂跂有足蛇，脉脉无角龙。为虎君勿笑，食尽虿尾虫。", "dynasty": "宋代", "author": "苏轼", "instruct": "五言绝句"}
{"title": "大风", "content": "春晴虽好恨多风，到眼花枝转眼空。晴不与花为道地，争如云淡雨蒙蒙。", "dynasty": "宋代", "author": "范成大", "instruct": "七言绝句"}
{"title": "雨", "content": "连云接塞添迢递，洒幕侵灯送寂寥。一夜不眠孤客耳，主人窗外有芭蕉。", "dynasty": "唐代", "author": "杜牧", "instruct": "七言绝句"}
{"title": "怀旧诗 伤刘沨", "content": "处和无近累。天然有胜质。萧瑟负高情。耿介怀秋实。义贵良为重。兰摧非所恤。一罢平生言。宁知携手日。", "dynasty": "南北朝", "author": "沈约", "instruct": "五言律诗"}
{"title": "市", "content": "闤闠开三市，旗亭起百寻。渐离初击筑，司马正弹琴。细柳龙鳞映，长槐兔月阴。徒知观卫玉，讵肯挂秦金。", "dynasty": "唐代", "author": "李峤", "instruct": "五言律诗"}
{"title": "谢君实端明诗", "content": "人说昆化多美玉，世传沧海有明珠。世传人说恐无剧，今我家藏乃不虚。", "dynasty": "宋代", "author": "邵雍", "instruct": "七言绝句"}
{"title": "愁望", "content": "竹枝袅袅采香舟，桃叶依依罨画楼。一种垂杨芳草色，江南江北尽供愁。", "dynasty": "宋代", "author": "周密", "instruct": "七言绝句"}
{"title": "秋日", "content": "有计自安业，秋风罢苦吟。买山兼种竹，对客更弹琴。烟起药园晚，杵声松院深。闲眠得真性，惆怅旧时心。", "dynasty": "唐代", "author": "许浑", "instruct": "五言律诗"}
{"title": "送别", "content": "斗酒渭城边，垆头醉不眠。梨花千树雪，杨叶万条烟。惜别倾壶醑，临分赠马鞭。看君颍上去，新月到应圆。", "dynasty": "唐代", "author": "李白", "instruct": "五言律诗"}
{"title": "西轩", "content": "出架蔷薇秀晚枝，雨余屋角理蛛丝。可怜一曲秋风地，万思千情斗入诗。", "dynasty": "宋代", "author": "张耒", "instruct": "七言绝句"}
{"title": "口号", "content": "我是苏州监本呆，与爷上寿献棺材。宗室元来是皇族，雨下水从屋上来。", "dynasty": "宋代", "author": "范成大", "instruct": "七言绝句"}
{"title": "赋花", "content": "花，花。落早，开赊。对酒客，兴诗家。能回游骑，每驻行车。宛宛清风起，茸茸丽日斜。且愿相留欢洽，惟愁虚弃光华。明年攀折知不远，对此谁能更叹嗟。", "dynasty": "唐代", "author": "张籍", "instruct": "七言律诗"}
{"title": "山行见野樱桃花", "content": "徐行历历转深豅，人意何如鸟语同。山路梅花浑扫迹，春风尽属野樱红。", "dynasty": "宋代", "author": "赵蕃", "instruct": "七言绝句"}
{"title": "静女吟", "content": "艳女皆妒色，静女独检踪。任礼耻任妆，嫁德不嫁容。君子易求聘，小人难自从。此志谁与谅，琴弦幽韵重。", "dynasty": "唐代", "author": "孟郊", "instruct": "五言律诗"}
{"title": "从军行", "content": "吹角动行人。喧喧行人起。笳悲马嘶乱。争渡金河水。日暮沙漠陲。战声烟尘里。尽系名王颈。归来献天子。", "dynasty": "唐代", "author": "王维", "instruct": "五言律诗"}
{"title": "感兴", "content": "朝云暮雨镇相随，去雁来人有返期。玉枕只知长下泪，银灯空照不眠时。仰看明月翻含意，俯眄流波欲寄词。却忆初闻凤楼曲，教人寂寞复相思。", "dynasty": "唐代", "author": "李冶", "instruct": "七言律诗"}
{"title": "第六回回前诗", "content": "朝扣富儿门，富儿犹未足。虽无千金酬，嗟彼胜骨肉。", "dynasty": "清代", "author": "曹雪芹", "instruct": "五言绝句"}
{"title": "喜雨", "content": "身居焰焰祝融堆，一夜西风卷雨来。酷吏手中逃得活，故人别后共衔杯。", "dynasty": "宋代", "author": "姜特立", "instruct": "七言绝句"}
{"title": "梦仙", "content": "紫霄宫阙五云芝，九级坛前再拜时。鹤舞鹿眠春草远，山高水阔夕阳迟。每嗟阮肇归何速，深羡张骞去不疑。澡练纯阳功力在，此心唯有玉皇知。", "dynasty": "唐代", "author": "韩偓", "instruct": "七言律诗"}
{"title": "老将", "content": "百战西归变姓名，悲歌击筑醉湖城。貂裘换得金鸦觜，种药南山待太平。", "dynasty": "宋代", "author": "陆游", "instruct": "七言绝句"}
{"title": "咏菊", "content": "一夜新霜著瓦轻，芭蕉新折败荷倾。耐寒唯有东篱菊，金粟初开晓更清。", "dynasty": "唐代", "author": "白居易", "instruct": "七言绝句"}
{"title": "问刘十九", "content": "绿蚁新醅酒，红泥小火炉。晚来天欲雪，能饮一杯无？", "dynasty": "唐代", "author": "白居易", "instruct": "五言绝句"}
{"title": "九日", "content": "江边枫落菊花黄，少长登高一望乡。九日陶家虽载酒，三年楚客已沾裳。", "dynasty": "唐代", "author": "崔国辅", "instruct": "七言绝句"}
{"title": "已亥杂诗 151", "content": "小别湖山劫外天，生还如证第三禅。台宗晤后无来去，人道苍茫十四年。", "dynasty": "清代", "author": "龚自珍", "instruct": "七言绝句"}
{"title": "蕉叶", "content": "绿绮新裁织女机，摆风摇日影离披。只应青帝行春罢，闲倚东墙卓翠旗。", "dynasty": "唐代", "author": "徐夤", "instruct": "七言绝句"}
{"title": "三峡桥", "content": "英云皓雨泻明蠲，题和人间第六泉。似把谷帘从黜降，却将此水为超迁。", "dynasty": "宋代", "author": "魏了翁", "instruct": "七言绝句"}
{"title": "秦城", "content": "堑山堙谷北防胡，南筑坚城更远图。桂海冰天尘不动，那知垄上两耕夫。", "dynasty": "宋代", "author": "张孝祥", "instruct": "七言绝句"}
{"title": "入闽", "content": "云龙怒吼出山去，二十里云行上天。老去极知诗力退，只将日历记山川。", "dynasty": "宋代", "author": "方岳", "instruct": "七言绝句"}
{"title": "重和", "content": "冷宴殷勤展小园，舞鞇柔软彩虬盘。篸花尽日疑头重，病酒经宵觉口干。嘉树倚楼青琐暗，晚云藏雨碧山寒。文章天子文章别，八米卢郎未可看。", "dynasty": "唐代", "author": "韩偓", "instruct": "七言律诗"}
{"title": "和仆射牛相公以离阙庭七年班行亲故亡殁…所和", "content": "久辞龙阙拥红旗，喜见天颜拜赤墀。三省英寮非旧侣，万年芳树长新枝。交朋接武居仙院，幕客追风入凤池。云母屏风即施设，可怜荣耀冠当时。", "dynasty": "唐代", "author": "刘禹锡", "instruct": "七言律诗"}
{"title": "送别", "content": "门外便伸千里别，无车不得到河梁。高楼直上百馀尺，今日为君南望长。", "dynasty": "唐代", "author": "贾岛", "instruct": "七言绝句"}
{"title": "冬至", "content": "时光流转寻常事，世故惊心感慨多。一岁休祥在云气，今朝云气果如何。", "dynasty": "宋代", "author": "戴复古", "instruct": "七言绝句"}
{"title": "十五咸", "content": "带雨潇潇下，江寒落远帆。峰头一回望，望久没松杉。", "dynasty": "明代", "author": "释函是", "instruct": "五言绝句"}
{"title": "上渡", "content": "渡头风雨急，桥断夜来水。时有唤舟人，招招者谁子。", "dynasty": "唐代", "author": "潘纬", "instruct": "五言绝句"}
{"title": "鹧鸪", "content": "南禽无侣似相依，锦翅双双傍马飞。孤竹庙前啼暮雨，汨罗祠畔吊残晖。秦人只解歌为曲，越女空能画作衣。懊恼泽家非有恨，年年长忆凤城归。", "dynasty": "唐代", "author": "韦庄", "instruct": "七言律诗"}
{"title": "无题", "content": "鲛绡帘卷锦屏开，弱柳丝丝拂吹台。闲品琵琶不成调，落花飞趁晓风来。", "dynasty": "宋代", "author": "陈允平", "instruct": "七言绝句"}
{"title": "歌", "content": "数千里兮客王畿，忘甘旨兮亲庭帏。岁云莫兮音书稀，魂欲断兮白云飞。", "dynasty": "宋代", "author": "吕镗", "instruct": "七言绝句"}
{"title": "梨花", "content": "开向春残不恨迟，绿杨窣地最相宜。征西幕府煎茶地，一幅边鸾画折枝。", "dynasty": "宋代", "author": "陆游", "instruct": "七言绝句"}
{"title": "酬梁二十", "content": "渚宫无限客，相见独相亲。长路皆同病，无言似一身。岁寒唯爱竹，憔悴不堪春。细与知音说，攻文恐误人。", "dynasty": "唐代", "author": "戎昱", "instruct": "五言律诗"}
{"title": "春行", "content": "野荼蘼发牡丹开，蔌蔌杨花堕酒杯。过尽韶华才一出，祗应唤作探春来。", "dynasty": "宋代", "author": "洪咨夔", "instruct": "七言绝句"}
{"title": "已亥杂诗 251", "content": "盘堆霜实擘庭榴，红似相思绿似愁。今夕灵飞何甲子，上清斋设记心头。", "dynasty": "清代", "author": "龚自珍", "instruct": "七言绝句"}
{"title": "莫春", "content": "绿阴庭院碧窗纱，半卷珠帘映晚霞。芳草萋萋春寂寂，东风吹堕落残花。", "dynasty": "元代", "author": "赵雍", "instruct": "七言绝句"}
{"title": "和刘太守十州诗·竹屿", "content": "霜姿迥出红尘外，只有鵷雏傍水来。别岸若寻栖隐处，轩窗须为此君开。", "dynasty": "宋代", "author": "陈瓘", "instruct": "七言绝句"}
{"title": "秋", "content": "白藕作花风已秋，不堪残睡更回头。晚云带雨归飞急，去作西窗一夜愁。", "dynasty": "宋代", "author": "赵令畤", "instruct": "七言绝句"}
{"title": "溪兴", "content": "山雨溪风卷钓丝，瓦瓯篷底独斟时。醉来睡着无人唤，流到前溪也不知。", "dynasty": "唐代", "author": "杜荀鹤", "instruct": "七言绝句"}
{"title": "杂诗", "content": "南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。", "dynasty": "魏晋", "author": "曹植", "instruct": "五言律诗"}
{"title": "读史", "content": "马周浪迹新丰市，阮籍兴怀广武城。用舍虽殊才气似，不妨也是一书生。", "dynasty": "宋代", "author": "陆游", "instruct": "七言绝句"}
{"title": "遣兴", "content": "明月临沧海，闲云恋故山。诗名满天下，终日掩柴关。", "dynasty": "唐代", "author": "戴叔伦", "instruct": "五言绝句"}
{"title": "郊行", "content": "并马出春城，摇鞭一相语。杨柳遍西湖，应从何处去。", "dynasty": "明代", "author": "宗臣", "instruct": "五言绝句"}
{"title": "赠行脚僧", "content": "世界曾行遍，全无行可修。炎凉三衲共，生死一身休。片断云随体，稀疏雪满头。此门无所著，不肯暂淹留。", "dynasty": "唐代", "author": "子兰", "instruct": "五言律诗"}
{"title": "除夕作", "content": "四十九年今日到，来欢往戚是欤非。床头周易有深意，自此恐须三绝韦。", "dynasty": "宋代", "author": "宋祁", "instruct": "七言绝句"}
{"title": "和乐天耳顺吟兼寄敦诗", "content": "吟君新什慰蹉跎，屈指同登耳顺科。邓禹功成三纪事，孔融书就八年多。已经将相谁能尔，抛却丞郎争奈何。独恨长洲数千里，且随鱼鸟泛烟波。", "dynasty": "唐代", "author": "刘禹锡", "instruct": "七言律诗"}
{"title": "淮阴有韩亭枚亭步舣舟亭下作", "content": "韩枚步骘建三亭，故显当时将相名。遐想古人兴废事，乃知英杰此中生。", "dynasty": "宋代", "author": "晁端彦", "instruct": "七言绝句"}
{"title": "言默吟", "content": "当默用言言是垢，当言任默默为尘。当言当默都无任，尘垢何由得到身。", "dynasty": "宋代", "author": "邵雍", "instruct": "七言绝句"}
{"title": "渔具诗。沪（吴人今谓之簖）", "content": "万植御洪波，森然倒林薄。千颅咽云上，过半随潮落。其间风信背，更值雷声恶。天道亦裒多，吾将移海若。", "dynasty": "唐代", "author": "陆龟蒙", "instruct": "五言律诗"}
{"title": "织妇叹", "content": "春蚕成丝复成绢，养得夏蚕重剥茧。绢未脱轴拟输官，丝未落车图赎典。一春一夏为蚕忙，织妇布衣仍布裳；有布得着犹自可，今年无麻愁杀我！", "dynasty": "宋代", "author": "戴复古", "instruct": "七言律诗"}
{"title": "避乱", "content": "离乱身偶在，窜迹任浮沉。虎暴荒居迥，萤孤黑夜深。", "dynasty": "唐代", "author": "司空图", "instruct": "五言绝句"}
{"title": "宿阳城驿对月（自此后诗赴杭州路中作）", "content": "亲故寻回驾，妻孥未出关。凤凰池上月，送我过商山。", "dynasty": "唐代", "author": "白居易", "instruct": "五言绝句"}
{"title": "寓怀", "content": "南国浣纱伴，盈盈天下姝。盘金明绣带，动珮响罗襦。素手怨瑶瑟，清心悲玉壶。春华坐销落，未忍泣蘼芜。", "dynasty": "唐代", "author": "许浑", "instruct": "五言律诗"}
{"title": "寓仙林寺待班戏题", "content": "听尽钟鱼半月声，浪传移住竟何曾。莫教少欠丛林债，更作今宵旦过僧。", "dynasty": "宋代", "author": "杨万里", "instruct": "七言绝句"}
{"title": "悼古", "content": "细推今古事堪愁，贵贱同归土一丘。汉武玉堂人岂在，石家金谷水空流。光阴自旦还将暮，草木从春又到秋。闲事与时俱不了，且将身暂醉乡游。", "dynasty": "唐代", "author": "薛逢", "instruct": "七言律诗"}
{"title": "春别", "content": "掷下离觞指乱山，趋程不待凤笙残。花边马嚼金衔去，楼上人垂玉箸看。柳陌虽然风袅袅，葱河犹自雪漫漫。殷勤莫厌貂裘重，恐犯三边五月寒。", "dynasty": "唐代", "author": "章碣", "instruct": "七言律诗"}
{"title": "窗间戏题", "content": "云在青山自往还，鹤穿云外上青天。云来鹤去不相试，两个无心莫结缘。", "dynasty": "宋代", "author": "谢枋得", "instruct": "七言绝句"}
{"title": "送元中丞转运江淮（一作钱起诗）", "content": "薄赋归天府，轻徭赖使臣。欢沾赐帛老，恩及卷绡人。去问珠官俗，来经石砝春。东南御亭上，莫使有风尘。", "dynasty": "唐代", "author": "王维", "instruct": "五言律诗"}
{"title": "离京日作", "content": "离歌岂忍樽前听，别恨无由醉里消。惟有梦魂归北阙，不知京洛路迢遥。", "dynasty": "宋代", "author": "寇准", "instruct": "七言绝句"}
{"title": "筹笔驿（余为蜀从事，病武侯非王佐才，因有是题）", "content": "葛相终宜马革还，未开天意便开山。生欺仲达徒增气，死见王阳合厚颜。流运有功终是扰，阴符多术得非奸。当初若欲酬三顾，何不无为似有鳏。", "dynasty": "唐代", "author": "薛能", "instruct": "七言律诗"}
{"title": "社日关路作", "content": "晚景函关路，凉风社日天。青岩新有燕，红树欲无蝉。愁立驿楼上，厌行官堠前。萧条秋兴苦，渐近二毛年。", "dynasty": "唐代", "author": "白居易", "instruct": "五言律诗"}
{"title": "冬夜", "content": "读罢床头一卷易，晚风冻尽铜壶滴。起傍危阑啸一声，月明何处人横笛。", "dynasty": "宋代", "author": "吴龙翰", "instruct": "七言绝句"}
{"title": "台城", "content": "晚云阴映下空城，六代累累夕照明。玉井已干龙不起，金瓯虽破虎曾争。亦知霸世才难得，却是蒙尘事最平。深谷作陵山作海，茂弘流辈莫伤情。", "dynasty": "唐代", "author": "罗隐", "instruct": "七言律诗"}
{"title": "听琴", "content": "向人犹抱舜文弦，可煞书生不值钱。弹出履霜空作恶，一林风露已鸣蝉。", "dynasty": "宋代", "author": "周文璞", "instruct": "七言绝句"}
{"title": "已亥杂诗 162", "content": "振绮堂中万轴书，乾嘉九野有谁如。季方玉粹元方死，握手城东问蠹鱼。", "dynasty": "清代", "author": "龚自珍", "instruct": "七言绝句"}
{"title": "再到钟陵作", "content": "六七年来到豫章，旧游知己半凋伤。春风还有花千树，往事都如梦一场。无限丘墟侵郭路，几多台榭浸湖光。只应唯有西山色，依旧崔巍上寺墙。", "dynasty": "唐代", "author": "贯休", "instruct": "七言律诗"}
{"title": "小院", "content": "小院回廊夕照明，放翁宴坐一筇横。铜匜暖彻香初过，铁杵声清药欲成。世事熟看无一可，古人不作与谁评！新凉社酒家家熟，便用阳狂了此生。", "dynasty": "宋代", "author": "陆游", "instruct": "七言律诗"}
{"title": "秋兴", "content": "水边杨柳怯秋风，忆昨杏花相映红。心地不随时节变，始知天下有英雄。", "dynasty": "宋代", "author": "汪莘", "instruct": "七言绝句"}
{"title": "芹", "content": "幽人本无肉食原，岸草溪毛躬自荐。并堤有芹秀晚春，采掇归来待朝膳。", "dynasty": "宋代", "author": "朱翌", "instruct": "七言绝句"}
{"title": "曲江独行（自此后在翰林时作）", "content": "独来独去何人识，厩马朝衣野客心。闲爱无风水边坐，杨花不动树阴阴。", "dynasty": "唐代", "author": "白居易", "instruct": "七言绝句"}
{"title": "题铜陵陈公园双池诗", "content": "落帆重到古铜官，长是江风阻往还。要似谪仙回舞袖，千年醉拂五松山。", "dynasty": "宋代", "author": "苏轼", "instruct": "七言绝句"}
{"title": "晓行道旁杜鹃花", "content": "泣露啼红作麽生，开时偏值杜鹃声。杜鹃口血能多少，不是征人泪滴成。", "dynasty": "宋代", "author": "杨万里", "instruct": "七言绝句"}
{"title": "昭君", "content": "朔气茫茫接虏尘，琵琶弹出汉宫春。未央令夜催歌舞，犹恐君王忆远人。", "dynasty": "明代", "author": "王象春", "instruct": "七言绝句"}
{"title": "送客", "content": "若论秋思人人苦，最觉愁多客又深。何况病来惆怅尽，不知争作送君心。", "dynasty": "唐代", "author": "雍陶", "instruct": "七言绝句"}
{"title": "再寄", "content": "馆阁飞声强仕年，胸中藻思若云骞。驽骀失主无光彩，遐想骐驎受玉鞭。", "dynasty": "宋代", "author": "洪皓", "instruct": "七言绝句"}
{"title": "春兴", "content": "夜月悬银烛，春江湛绿醅。美人歌古调，烂醉百花台。", "dynasty": "明代", "author": "谢榛", "instruct": "五言绝句"}
{"title": "与夫同咏诗", "content": "还吴东去过澄城，楼上清风酒半醒。想得到家春已暮，海棠千树已凋零。", "dynasty": "唐代", "author": "苏检", "instruct": "七言绝句"}
{"title": "采莲", "content": "溪头风迅怯单衣，两桨凌波去似飞。折得苹花双叶子，绿鬟撩乱带香归。", "dynasty": "宋代", "author": "范成大", "instruct": "七言绝句"}
{"title": "惊秋", "content": "莺啭才间关，蝉鸣旋萧屑。如何两鬓毛，不作千枝雪。", "dynasty": "唐代", "author": "喻凫", "instruct": "五言绝句"}
{"title": "春晚", "content": "晴天杨柳丝千绪，淡月梨花玉一庭。又是东风去时节，数声啼鸟不堪听。", "dynasty": "宋代", "author": "危昭德", "instruct": "七言绝句"}
{"title": "横山", "content": "五更一霎清明雨，晓雾梨花梦白云。半岭肩舆犹兀兀，一杯卯酒尚曛曛。", "dynasty": "宋代", "author": "刘倓", "instruct": "七言绝句"}
{"title": "观梅", "content": "老树槎枒只一花，气条亦不放横斜。无风无雨无烟月，独立人间莫怨嗟。", "dynasty": "宋代", "author": "方岳", "instruct": "七言绝句"}
{"title": "武关", "content": "时来时去若循环，双阖平云谩锁山。只道地教秦设险，不知天与汉为关。贪生莫作千年计，到了都成一梦闲。争得便如岩下水，从他兴废自潺潺。", "dynasty": "唐代", "author": "吴融", "instruct": "七言律诗"}
{"title": "寺壁偶题", "content": "断山支径得行吟，度涧穿林不厌深。雉挟两雌飞谷口，鸟将数子下墙阴。前三喜接高人语，方寸宁容俗虑侵？少待新春好风日，不妨携客更相寻。", "dynasty": "宋代", "author": "陆游", "instruct": "七言律诗"}
{"title": "湖山", "content": "湖上多甘井，磑泉尤得名。何时枕白石，静听辘轳声？", "dynasty": "宋代", "author": "陆游", "instruct": "五言绝句"}
{"title": "殊不恶斋秋晚闲吟五绝", "content": "中秋昨已等闲过，重九今还如梦来。霜鬓数茎羞堕帻，黄花三度笑空杯。", "dynasty": "宋代", "author": "范成大", "instruct": "七言绝句"}
{"title": "质子", "content": "七雄侧目虎狼都，仁暴端由取舍殊。燕太子留生马角，楚王心作牧羊奴。", "dynasty": "宋代", "author": "刘克庄", "instruct": "七言绝句"}
{"title": "山居", "content": "村翁习性不浮华，只种桑麻不种花。闻道野梅开欲遍，好山春色过山家。", "dynasty": "宋代", "author": "吴涛", "instruct": "七言绝句"}
{"title": "芳草", "content": "何处不相见，烟苗捧露心。萋萋绿远水，苒苒在空林。野吹闲摇阔，游人醉卧深。南朝古城里，碑石又应沈。", "dynasty": "唐代", "author": "孙鲂", "instruct": "五言律诗"}
{"title": "西园", "content": "百草千花雨气新，今朝陌上有游尘。皇州春色浓于酒，醉杀西园歌舞人。", "dynasty": "金朝", "author": "元好问", "instruct": "七言绝句"}
{"title": "秋夜", "content": "虫飞纨扇早知秋，明月穿窗照画楼。洒泪两行何处落，临风寄向故园流。", "dynasty": "明代", "author": "沈天孙", "instruct": "七言绝句"}
{"title": "读易", "content": "揖逊干戈两不知，巢居穴处各熙熙。无端凿破乾坤秘，祸始羲皇一画时。", "dynasty": "宋代", "author": "陆游", "instruct": "七言绝句"}
{"title": "西楼", "content": "平头四十误儒冠，独立西楼忧万端。两鬓飘萧半华发，羞将勋业镜频看。", "dynasty": "宋代", "author": "杨冠卿", "instruct": "七言绝句"}
{"title": "北苑侍宴杂咏诗。菊", "content": "细丽披金彩，氛氲散远馨。泛杯频奉赐，缘解制颓龄。", "dynasty": "唐代", "author": "徐铉", "instruct": "五言绝句"}
{"title": "雪", "content": "雪暗穷海云，洒空纷似露。朔风吹故里，宛转玉阶树。孤妾调玉瑟，早寒生锦衿。况君张罗幕，愁坐北庭阴。", "dynasty": "唐代", "author": "徐彦伯", "instruct": "五言律诗"}
{"title": "莺燕", "content": "红杏墙连柳外门，春风池接暖烟村。阳和世界无分别，各自营巢长子孙。", "dynasty": "宋代", "author": "陈郁", "instruct": "七言绝句"}
{"title": "新晴", "content": "夏夜新晴星校少，雨收残水入天河。檐前熟著衣裳坐，风冷浑无扑火蛾。", "dynasty": "唐代", "author": "王建", "instruct": "七言绝句"}
{"title": "竹枝歌", "content": "吴酒倾盆色若无，河豚味美压秋鲈。狂夫得醉且须醉，十五小姬花下扶。", "dynasty": "明代", "author": "黄淳耀", "instruct": "七言绝句"}
{"title": "夏夜", "content": "虚庭散策晚凉生，斟酌星河亦喜晴。不记墙西有修竹，夜风还作雨来声。", "dynasty": "宋代", "author": "陈与义", "instruct": "七言绝句"}
{"title": "偶题", "content": "程日多清课，操功不厌深。看云消妄相，调鹤息机心。", "dynasty": "明代", "author": "孙奇逢", "instruct": "五言绝句"}
{"title": "江陵严司空见示与成都武相公唱和，因命同作", "content": "南荆西蜀大行台，幕府旌门相对开。名重三司平水土，威雄八阵役风雷。彩云朝望青城起，锦浪秋经白帝来。不是郢中清唱发，谁当丞相掞天才。", "dynasty": "唐代", "author": "刘禹锡", "instruct": "七言律诗"}
{"title": "二叠", "content": "暮年鼻塞等薰莸，高摘浓薰两罢休。奴折长枝汲薪水，老夫不复置香篝。", "dynasty": "宋代", "author": "刘克庄", "instruct": "七言绝句"}
{"title": "和张功父梅诗十绝句", "content": "约斋句子已清圆，更赋梅花分外妍。不饮销金传玉手，却来囓雪耸诗肩。", "dynasty": "宋代", "author": "杨万里", "instruct": "七言绝句"}
{"title": "自嘲", "content": "壮岁耽书废夜眠，窗明犹在短檠前。如今自笑摧颓甚，卧看儿曹理断编。", "dynasty": "宋代", "author": "陆游", "instruct": "七言绝句"}
{"title": "将使有诗许移厨双溪次其韵", "content": "石上窪尊可置杯，石边更可著浯台。旁人不识溪山趣，将谓寻春特地来。", "dynasty": "宋代", "author": "王炎", "instruct": "七言绝句"}
{"title": "沣浦", "content": "苇岸齐齐似碧城，江船罨岸逆风行。绿苹白芷俱憔悴，惟有蒌蒿满意生。", "dynasty": "宋代", "author": "范成大", "instruct": "七言绝句"}
{"title": "一壶歌", "content": "耻从岳牧立尧庭，况见商周战血腥。携得一壶闲处饮，不曾苦醉不曾醒。", "dynasty": "宋代", "author": "陆游", "instruct": "七言绝句"}
{"title": "探梅", "content": "江路云低糁玉尘，暗香初探一枝新。平生不喜凡桃李，看了梅花睡过春。", "dynasty": "宋代", "author": "陆游", "instruct": "七言绝句"}
{"title": "江", "content": "日夕三江望，灵潮万里回。霞津锦浪动，月浦练花开。湍似黄牛去，涛从白马来。英灵已杰出，谁识卿云才。", "dynasty": "唐代", "author": "李峤", "instruct": "五言律诗"}
{"title": "子夜歌", "content": "侬作北辰星，千年无转移。欢行白日心，朝东暮还西。", "dynasty": "宋代", "author": "佚名", "instruct": "五言绝句"}
{"title": "杜鹃", "content": "三月江头花正开，啼教花片委青苔。若嫌此地非君土，今度归时莫要来。", "dynasty": "宋代", "author": "赵师秀", "instruct": "七言绝句"}
{"title": "次韵前人壁閒诗", "content": "两处诗家隔一山，此心知得两心閒。君才终与鹏腾海，我老甘后骥伏闲。", "dynasty": "宋代", "author": "陈著", "instruct": "七言绝句"}
{"title": "王东卿惠墨戏副之以诗因次韵谢之", "content": "挥翰等閒游戏尔，谁能十日画一水。烟云杳霭咫尺间，远势应须论万里。", "dynasty": "宋代", "author": "蔡戡", "instruct": "七言绝句"}
{"title": "欲雪", "content": "天上云骄未肯同，晚来雪意已填空。欲开新酒邀嘉客，更待天花落坐中。", "dynasty": "宋代", "author": "王安石", "instruct": "七言绝句"}
{"title": "赠别", "content": "雕鞍欲上又重留，约我归期九日秋，别酒不沾襟上泪，双娥无处着离愁。", "dynasty": "宋代", "author": "华岳", "instruct": "七言绝句"}
{"title": "秋日将赴江上，杨弘微时任凤翔，寄诗别", "content": "寂寞两相阻，悠悠南北心。燕惊沧海远，鸿避朔云深。夜梦江亭月，离忧陇树阴。兼秋无限思，惆怅属瑶琴。", "dynasty": "唐代", "author": "武元衡", "instruct": "五言律诗"}
{"title": "山斋", "content": "颇知藏曲折，故作小峥嵘。一穟香已过，半山云正横。", "dynasty": "宋代", "author": "曾几", "instruct": "五言绝句"}
{"title": "拟艳歌行", "content": "越女秦筝手自调，阿欢按节奏金铙。当筵忽漫冰弦断，笑倩怀中取凤胶。", "dynasty": "明代", "author": "李同芳", "instruct": "七言绝句"}
{"title": "楚南", "content": "偶向潇湘听断猿，斑斑千载泣龙孙。楚南近日苍生泪，不是当年帝子痕。", "dynasty": "清代", "author": "曹申吉", "instruct": "七言绝句"}
{"title": "摇落", "content": "摇落秋天酒易醒，凄凄长似别离情。黄昏倚柱不归去，肠断绿荷风雨声。", "dynasty": "唐代", "author": "韦庄", "instruct": "七言绝句"}
{"title": "落花", "content": "未信花飞能减春，花飞只恼有情人。也知造物贾余巧，要作醉眠红锦裀。", "dynasty": "宋代", "author": "胡铨", "instruct": "七言绝句"}
{"title": "苏秦", "content": "已分将身死势权，恶名磨灭几何年。想君魂魄千秋後，却悔初无二顷田。", "dynasty": "宋代", "author": "王安石", "instruct": "七言绝句"}
{"title": "守宫", "content": "尝闻汉武帝，偶问东方朔。臣拟作龙呼，惭无头上角。", "dynasty": "宋代", "author": "梅尧臣", "instruct": "五言绝句"}
{"title": "渔具诗。叉鱼", "content": "春溪正含绿，良夜才参半。持矛若羽轻，列烛如星烂。伤鳞跳密藻，碎首沈遥岸。尽族染东流，傍人作佳玩。", "dynasty": "唐代", "author": "陆龟蒙", "instruct": "五言律诗"}
{"title": "陇上行", "content": "负羽到边州，鸣笳度陇头。云黄知塞近，草白见边秋。", "dynasty": "唐代", "author": "王涯", "instruct": "五言绝句"}
{"title": "旅怀", "content": "雪貌潜凋雪发生，故园魂断弟兼兄。十年除夜在孤馆，万里一身求大名。空有新诗高华岳，已无丹恳出秦城。侯门莫问曾游处，槐柳影中肝胆倾。", "dynasty": "唐代", "author": "黄滔", "instruct": "七言律诗"}
{"title": "彭城宫中直感岁暮诗", "content": "草草眷徂物。契契矜岁殚。楚艳起行戚。吴趋绝归欢。修带缓旧裳。素鬓改朱颜。晚暮悲独坐。鸣鶗歇春兰。", "dynasty": "南北朝", "author": "谢灵运", "instruct": "五言律诗"}
{"title": "过九疑", "content": "平生梦想九疑高，原隰驱驰敢惮劳。肃肃衣冠朝帝所，此行端不为游遨。", "dynasty": "宋代", "author": "马大同", "instruct": "七言绝句"}
{"title": "观棋", "content": "对面不相见，用心同用兵。算人常欲杀，顾己自贪生。得势侵吞远，乘危打劫赢。有时逢敌手，当局到深更。", "dynasty": "唐代", "author": "杜荀鹤", "instruct": "五言律诗"}
{"title": "惊秋", "content": "晓窗惊觉向秋风，万里心凝淡荡中。池影碎翻红菡萏，井声干落绿梧桐。破除闲事浑归道，销耗劳生旋逐空。妖杀九原狐兔意，岂知丘陇是英雄。", "dynasty": "唐代", "author": "齐己", "instruct": "七言律诗"}
{"title": "立秋後作", "content": "宋玉悲秋千载後，诗人例有早秋诗。老夫自笑心如石，三日秋风漫不知。", "dynasty": "宋代", "author": "陆游", "instruct": "七言绝句"}
{"title": "偶成", "content": "此心用处没踪由，拟待思量是讨愁。但只事亲兼事长，只如此去莫回头。", "dynasty": "宋代", "author": "曹彦约", "instruct": "七言绝句"}
{"title": "还家夜同赵端行分韵赋", "content": "莫怪繁霜满鬓侵，半年长路几关心。还家点检家中物，依旧清风在竹林。", "dynasty": "宋代", "author": "翁卷", "instruct": "七言绝句"}
{"title": "南园", "content": "方领蕙带折角巾，杜若已老兰苕春。南山削秀蓝玉合，小雨归去飞凉云。熟杏暖香梨叶老，草梢竹栅锁池痕。郑公乡老开酒尊，坐泛楚奏吟招魂。", "dynasty": "唐代", "author": "李贺", "instruct": "七言律诗"}
{"title": "商州", "content": "宫址蔓生草，洞门低枕泉。废兴人目击，何处是神仙？", "dynasty": "唐代", "author": "李涉", "instruct": "五言绝句"}
{"title": "竹枝歌", "content": "巴子城荒非昔人，公孙何处问遗民。千年惟有武侯碛，留与踏歌行早春。", "dynasty": "宋代", "author": "孙嵩", "instruct": "七言绝句"}
{"title": "十离诗。鹦鹉离笼", "content": "陇西独自一孤身，飞去飞来上锦茵。都缘出语无方便，不得笼中再唤人。", "dynasty": "唐代", "author": "薛涛", "instruct": "七言绝句"}
{"title": "笔", "content": "握管门庭侧，含毫山水隈。霜辉简上发，锦字梦中开。鹦鹉摛文至，麒麟绝句来。何当遇良史，左右振奇才。", "dynasty": "唐代", "author": "李峤", "instruct": "五言律诗"}
{"title": "因汤莘夫行寄欧阳伯威", "content": "传得新诗过半年，故应松柏尚苍然。要持尊酒为君寿，邂逅门前有过船。", "dynasty": "宋代", "author": "赵蕃", "instruct": "七言绝句"}
{"title": "咏画屏风诗 四", "content": "昨夜鸟声春。惊鸣动四邻。今朝梅树下。定有咏花人。流星浮酒泛。粟瑱绕杯唇。何劳一片雨。唤作阳台神。", "dynasty": "南北朝", "author": "庾信", "instruct": "五言律诗"}
{"title": "刘后溪和雁湖即事诗十绝见示次韵", "content": "雪花白尽沔山头，咽咽冰澌沔水流。不见将军阚如虎，行人犹指定功楼。", "dynasty": "宋代", "author": "洪咨夔", "instruct": "七言绝句"}
{"title": "灞上", "content": "鸣鞭晚日禁城东，渭水晴烟灞岸风。都傍柳阴回首望，春天楼阁五云中。", "dynasty": "唐代", "author": "纥干著", "instruct": "七言绝句"}
{"title": "夏日", "content": "竹根断作眠云枕，木瘿刳成贮酒尊。怪怪奇奇非著意，自无俗物到山村。", "dynasty": "宋代", "author": "陆游", "instruct": "七言绝句"}
{"title": "琼花", "content": "团簇毓英玉碎圆，露稀日暖欲生烟。亲从后土分奇种，不是人间聚八仙。", "dynasty": "宋代", "author": "刘学箕", "instruct": "七言绝句"}
{"title": "咏雪", "content": "一片两片三四片，五六七八九十片。千片万片无数片，飞入梅花都不见。", "dynasty": "清代", "author": "郑燮", "instruct": "七言绝句"}
{"title": "酒德", "content": "酒是古明镜，辗开小人心。醉见异举止，醉闻异声音。酒功如此多，酒屈亦以深。罪人免罪酒，如此可为箴。", "dynasty": "唐代", "author": "孟郊", "instruct": "五言律诗"}
{"title": "蒲", "content": "濯秀盘根在碧流，紫茵含露向晴抽。编为细履随君步，织作轻帆送客愁。疏叶稍为投饵钓，密丛还碍采莲舟。鸳鸯鸂鶒多情甚，日日双双绕傍游。", "dynasty": "唐代", "author": "徐夤", "instruct": "七言律诗"}
{"title": "诸暨道中作", "content": "林下提壶招客醉，溪边杜宇劝人归。可怜白酒青山在，不醉不归多少非。", "dynasty": "宋代", "author": "范仲淹", "instruct": "七言绝句"}
{"title": "叹", "content": "大火流兮草虫鸣。繁霜降兮草木零。秋为期兮时已征。思美人兮悉民屏营。", "dynasty": "两汉", "author": "张衡", "instruct": "七言绝句"}
{"title": "春日偶题", "content": "山川百战古刀州，龙节来分圣主忧。静守化条无一事，春风独上望京楼。", "dynasty": "唐代", "author": "武元衡", "instruct": "七言绝句"}
{"title": "梅山", "content": "欲识梅山境，回环列万峰。朱门依绿水，粉堵出青松。", "dynasty": "宋代", "author": "姜特立", "instruct": "五言绝句"}
{"title": "小宅", "content": "小宅里闾接，疏篱鸡犬通。渠分南巷水，窗借北家风。庾信园殊小，陶潜屋不丰。何劳问宽窄，宽窄在心中。", "dynasty": "唐代", "author": "白居易", "instruct": "五言律诗"}
{"title": "行淮", "content": "老翁八十鬓如丝，手缚黄芦作短篱。劝客莫嗔无凳坐，去年今日是流移。", "dynasty": "宋代", "author": "高翥", "instruct": "七言绝句"}
{"title": "五美吟·虞姬", "content": "肠断乌骓夜啸风，虞兮幽恨对重瞳。黥彭甘受他年醢，饮剑何如楚帐中？", "dynasty": "清代", "author": "曹雪芹", "instruct": "七言绝句"}
{"title": "钟陵夜阑作", "content": "钟陵风雪夜将深，坐对寒江独苦吟。流落天涯谁见问，少卿应识子卿心。", "dynasty": "唐代", "author": "韦庄", "instruct": "七言绝句"}
{"title": "采菊", "content": "旋移黄菊不嫌迟，晴日霜庭晚更宜。闲倚石阑衫袖薄，偶然愁思入新诗。", "dynasty": "宋代", "author": "卢祖皋", "instruct": "七言绝句"}
{"title": "庭花", "content": "昨日芳艳浓，开尊几同醉。今朝风雨恶，惆怅人生事。南威病不起，西子老兼至。向晚寂无人，相偎堕红泪。", "dynasty": "唐代", "author": "罗隐", "instruct": "五言律诗"}
{"title": "闻蝉寄友人（一作李端诗）", "content": "昨日始闻莺，今朝蝉又鸣。朱颜向华发，定是几年程。故国白云远，闲居青草生。因垂数行泪，书寄十年兄。", "dynasty": "唐代", "author": "郎士元", "instruct": "五言律诗"}
{"title": "五贶诗·太湖砚", "content": "求于花石间，怪状乃天然。中莹五寸剑，外差千叠莲。月融还似洗，云湿便堪研。寄与先生后，应添内外篇。", "dynasty": "唐代", "author": "皮日休", "instruct": "五言律诗"}
{"title": "涧边", "content": "乔林近水叶阴阴，萦石溪流自浅深。隔水群山森夏木，白云楼起媚遥岑。", "dynasty": "宋代", "author": "张嵲", "instruct": "七言绝句"}
{"title": "九日代罗樊二妓招舒著作", "content": "罗敷敛双袂，樊姬献一杯。不见舒员外，秋菊为谁开。", "dynasty": "唐代", "author": "白居易", "instruct": "五言绝句"}
{"title": "晓起", "content": "昨夜花问成酩酊，今日天风吹始醒。炉香深炷坐中庭，独看竹梢移午影。", "dynasty": "宋代", "author": "郑刚中", "instruct": "七言绝句"}
{"title": "渔父", "content": "扁舟独向五湖游，风雨持竿春复秋。勋业淮阴空太息，子陵不肯一回头。", "dynasty": "清代", "author": "王季珠", "instruct": "七言绝句"}
{"title": "秋晚", "content": "烟景淡濛濛，池边微有风。觉寒蛩近壁，知暝鹤归笼。长貌随年改，衰情与物同。夜来霜厚薄，梨叶半低红。", "dynasty": "唐代", "author": "白居易", "instruct": "五言律诗"}
{"title": "月蚀", "content": "老兔酣眠一夜霜，妖蟆健啖未渠央。人间今欠玉川子，生语聱牙满世香。", "dynasty": "宋代", "author": "方岳", "instruct": "七言绝句"}
{"title": "三月三日", "content": "林花落尽草初齐，客里萧条思欲迷。又是春光去时节，满城飞絮乱莺啼。", "dynasty": "宋代", "author": "朱淑真", "instruct": "七言绝句"}
{"title": "九日", "content": "雨沐天容霁欲流，好山誇翠出墙头。黄花憔悴东篱晚，一段陶家冷淡秋。", "dynasty": "金朝", "author": "张著", "instruct": "七言绝句"}
{"title": "惜花", "content": "艳拂衣襟蕊拂杯，绕枝闲共蝶徘徊。春风满目还惆怅，半欲离披半未开。", "dynasty": "唐代", "author": "郭震", "instruct": "七言绝句"}
{"title": "荷花", "content": "荷叶五寸荷花娇，贴波不碍画船摇；相到薰风四五月，也能遮却美人腰。", "dynasty": "清代", "author": "石涛", "instruct": "七言绝句"}
{"title": "村晚", "content": "草满寒塘水满陂，山衔落日浸寒漪。牧童归去横牛背，短笛无腔信口吹。", "dynasty": "宋代", "author": "雷震", "instruct": "七言绝句"}
{"title": "庚寅予自莲荡泝流金甫弟顺流赴性善之招舟行", "content": "群意已驰涪水下，我心犹望字川归。只差一唤逍遥地，顿失几年离别机。", "dynasty": "宋代", "author": "阳枋", "instruct": "七言绝句"}
{"title": "绝句", "content": "游子春衫已试单，桃花飞尽野梅酸。怪来一夜蛙声歇，又作东风十日寒。", "dynasty": "宋代", "author": "吴涛", "instruct": "七言绝句"}
{"title": "村居", "content": "酸甜半熟山头果，红白争开屋角花。紫户不关春睡足，太平多在野人家。", "dynasty": "宋代", "author": "徐逸", "instruct": "七言绝句"}
{"title": "同地歌", "content": "堂前种黄葵，百结种葵畔。同地不同心，徒令永相见。", "dynasty": "宋代", "author": "徐照", "instruct": "五言绝句"}
{"title": "伏日", "content": "屋山竹树带疏蝉，净扫风轩散发眠。老子平生无长物，陶诗一卷枕屏边。", "dynasty": "宋代", "author": "刘克庄", "instruct": "七言绝句"}
{"title": "败蕉", "content": "画图曾见雪中蕉，何事秋深尔便凋。应与愁人同一处，隔窗频度可怜宵。", "dynasty": "清代", "author": "高龄", "instruct": "七言绝句"}
{"title": "述行诗", "content": "振策出燕代。驱车背朔幷。翩翩朱盖转。萧萧良马鸣。", "dynasty": "南北朝", "author": "范云", "instruct": "五言绝句"}
{"title": "续嘉陵驿诗献武相国", "content": "蜀门西更上青天，强为公歌蜀国弦。卓氏长卿称士女，锦江玉垒献山川。", "dynasty": "唐代", "author": "薛涛", "instruct": "七言绝句"}
{"title": "春咏", "content": "尽日看诗只掩扉，出门细雨怕沾衣。杏花已露胭脂色。燕子如何却未归。", "dynasty": "宋代", "author": "俞桂", "instruct": "七言绝句"}
{"title": "题李十一修行里居壁", "content": "云阙朝回尘骑合，杏花春尽曲江闲。怜君虽在城中住，不隔人家便是山。", "dynasty": "唐代", "author": "元稹", "instruct": "七言绝句"}
{"title": "次韵吉老十小诗", "content": "半菽一瓢饮，悬鹑百结衣。萧条鬼不瞰，聊可与同归。", "dynasty": "宋代", "author": "黄庭坚", "instruct": "五言绝句"}
{"title": "晚思", "content": "客思悠悠幸自安，亦因吟事可相宽。小窗过了廉纤雨，细与东风说晚寒。", "dynasty": "宋代", "author": "刘学箕", "instruct": "七言绝句"}
{"title": "句", "content": "黄叶枝头又早春，红花景里多明日。任翻河汉风北来，终是乾坤日东出。", "dynasty": "宋代", "author": "谌祜", "instruct": "七言绝句"}
{"title": "偶题", "content": "道在人间或可传，小还轻变已多年。今来海上升高望，不到蓬莱不是仙。", "dynasty": "唐代", "author": "杜牧", "instruct": "七言绝句"}
{"title": "子规　[一作李白诗，题作《宣城见杜鹃花》", "content": "蜀地曾闻子规鸟，宣城又见杜鹃花。一叫一回肠一断，三春三月忆三巴。", "dynasty": "唐代", "author": "杜牧", "instruct": "七言绝句"}
{"title": "春词", "content": "群心与物为春久，唤得春风破腊回。天近自应通信息，梅花不用犯寒来。", "dynasty": "宋代", "author": "毛滂", "instruct": "七言绝句"}
{"title": "同元明过洪福寺戏题", "content": "洪福僧园拂绀纱，旧题尘壁似昏鸦。春残已是风和雨，更著游人撼落花。", "dynasty": "宋代", "author": "黄庭坚", "instruct": "七言绝句"}
{"title": "竹枝辞", "content": "江上渔舟叶叶轻，峡中云雨晚凉生。长亭宴罢客归去，桂树夕阳啼鸟声。", "dynasty": "宋代", "author": "李邦献", "instruct": "七言绝句"}
{"title": "问雁", "content": "借问天边雁，关程千里馀。来时经帝里，可有寄侬书。", "dynasty": "清代", "author": "金至元", "instruct": "五言绝句"}
{"title": "洛阳春吟", "content": "四方景好无如洛，一岁花奇莫若春。景好花奇精妙处，又能分付与闲人。", "dynasty": "宋代", "author": "邵雍", "instruct": "七言绝句"}
{"title": "无题", "content": "滟澦拓瞿唐，二孤障澜蠡。大哉神禹功，天地相终始。", "dynasty": "宋代", "author": "厉文翁", "instruct": "五言绝句"}
{"title": "遣兴", "content": "一身欲著自无处，万事不疑心始閒。仆仆红尘皆苦相，何时挟策过东山。", "dynasty": "宋代", "author": "李吕", "instruct": "七言绝句"}
{"title": "楚城", "content": "江上荒城猿鸟悲，隔江便是屈原祠。一千五百年间事，只有滩声似旧时。", "dynasty": "宋代", "author": "陆游", "instruct": "七言绝句"}
{"title": "夜坐", "content": "秋清道院空，更筹受风掩。二更看斜河，湿却万星点。", "dynasty": "宋代", "author": "董嗣杲", "instruct": "五言绝句"}
{"title": "竹枝词 其三 过太湖竹枝歌", "content": "西山日落东山黄。侬唱竹枝行晚凉。十幅蒲帆弓样满，南风吹过白龙堂。", "dynasty": "明代", "author": "胡奎", "instruct": "七言绝句"}
{"title": "雪台", "content": "白昼俯层台，千山万山月。若不犯高寒，安知此奇绝。", "dynasty": "宋代", "author": "曾几", "instruct": "五言绝句"}
{"title": "槿花", "content": "露径风篱取次芳，朝荣暮悴付流光。一秋朵朵红相续，比着人情大段长。", "dynasty": "宋代", "author": "洪咨夔", "instruct": "七言绝句"}
{"title": "九日", "content": "倒尽鸱珍酒更沽，西风吹兴渺江湖。客中剩喜身强健，岁岁秋香看紫萸。", "dynasty": "宋代", "author": "武衍", "instruct": "七言绝句"}
{"title": "听泉", "content": "落石几万仞，冷声飘远空。高秋初雨后，半夜乱山中。只有照壁月，更无吹叶风。几曾庐岳听，到晓与僧同。", "dynasty": "唐代", "author": "齐己", "instruct": "五言律诗"}
{"title": "月夜", "content": "小醉初醒月满床，玉壶银阙不胜凉。天风忽送荷香过，一叶飘然忆故乡。", "dynasty": "宋代", "author": "陆游", "instruct": "七言绝句"}
{"title": "九日", "content": "秋来林下不知春，一种佳游事也均。绛叶从朝飞著夜，黄花开日未成旬。将曛陌树频惊鸟，半醉归途数问人。城远登高并九日，茱萸凡作几年新。", "dynasty": "唐代", "author": "张谔", "instruct": "七言律诗"}
{"title": "答韦八", "content": "丽句劳相赠，佳期恨有违。早知留酒待，悔不趁花归。春尽绿醅老，雨多红萼稀。今朝如一醉，犹得及芳菲。", "dynasty": "唐代", "author": "白居易", "instruct": "五言律诗"}
{"title": "幽事", "content": "尘抱年来尽扫空，柴门幽事与谁同？水生初涨一溪绿，花落已浮千点红。愁赖橐泉存旧法，困凭顾渚策新功。故人岷下无消息，尺素凭谁寄断鸿？", "dynasty": "宋代", "author": "陆游", "instruct": "七言律诗"}
{"title": "墨子", "content": "末学纷纷自有师，能言兼爱我独疑。定知已驾云梯后，却悔初心泣染丝。", "dynasty": "宋代", "author": "田昼", "instruct": "七言绝句"}
{"title": "自勉", "content": "试算平生事，中年欠五年。知非未落后，读易尚加前。分受诗魔役，宁容俗态牵。闲吟见秋水，数只钓鱼船。", "dynasty": "唐代", "author": "齐己", "instruct": "五言律诗"}
{"title": "就义诗", "content": "恨不抗日死，留作今日羞。国破尚如此，我何惜此头。", "dynasty": "近代", "author": "吉鸿昌", "instruct": "五言绝句"}
{"title": "兴约游会灵久不闻问以诗趣之", "content": "胜地何妨行东频，万双白璧不赊春。腊醅已老久未压，扬柳青青不待人。", "dynasty": "宋代", "author": "司马光", "instruct": "七言绝句"}
{"title": "夜深吟", "content": "叩几悲歌涕满襟，圣贤千古我如今。冻琴弦断灯青晕，谁会男儿半夜心。", "dynasty": "宋代", "author": "王令", "instruct": "七言绝句"}
{"title": "过鹿门作", "content": "鹿门埋孟子，岘首载羊公。万古千秋里，青山明月中。政从襄沔绝，诗过洞庭空。尘路谁回眼，松声两处风。", "dynasty": "唐代", "author": "齐己", "instruct": "五言律诗"}
{"title": "白发叹", "content": "发白晓梳头，女惊妻泪流。不知丝色后，堪得几回秋。", "dynasty": "唐代", "author": "卢纶", "instruct": "五言绝句"}
{"title": "丹霞蔽日行", "content": "丹霞蔽日。采虹垂天。谷水潺潺。木落翩翩。孤禽失羣。悲鸣云间。月盈则冲。华不再繁。古来有之。嗟我何言。", "dynasty": "魏晋", "author": "曹丕", "instruct": "五言律诗"}
{"title": "白羊同行五六登无尽墓入义方传庆寺读锺离公", "content": "锺离权约同烧汞，吕洞宾呼共层琼。便合身随笙鹤去，底须冠剑葬空茔。", "dynasty": "宋代", "author": "洪咨夔", "instruct": "七言绝句"}
{"title": "燕答", "content": "春日楼台暖气低，东风无主自东西。寻常帘幙有多少，何处画梁无燕泥。", "dynasty": "宋代", "author": "王令", "instruct": "七言绝句"}
{"title": "上安禄山（禄山入洛阳，大雪盈尺，言上诗）", "content": "象曰云雷屯，大君理经纶。马上取天下，雪中朝海神。", "dynasty": "唐代", "author": "卢言", "instruct": "五言绝句"}
{"title": "马上作", "content": "柳岸花堤夕照红，风清襟袖辔璁珑。行人莫讶频回首，家在凝岚一点中。", "dynasty": "唐代", "author": "贯休", "instruct": "七言绝句"}
{"title": "井泉", "content": "山溜碧泓澄，清甘归色味。傥逢张又新，应不落第二。", "dynasty": "宋代", "author": "李吕", "instruct": "五言绝句"}
{"title": "禾熟", "content": "百里西风禾黍香，鸣泉落窦谷登场。老牛粗了耕耘债，啮草坡头卧夕阳。", "dynasty": "宋代", "author": "孔平仲", "instruct": "七言绝句"}
{"title": "三叠", "content": "濡墨先愁染素衣，和铅亦恐浼冰肌。后村老子无声画，压倒花光与补之。", "dynasty": "宋代", "author": "刘克庄", "instruct": "七言绝句"}
{"title": "秋夜", "content": "秋夜园林风露凉，蟲声无数出颓墙。前朝旧事过如梦，一抵清秋一夜长。", "dynasty": "宋代", "author": "黄超然", "instruct": "七言绝句"}
{"title": "咏门上画松，上元、王、杜三相公（一作崔峒诗）", "content": "昔闻生涧底，今见起毫端。众草此时没，何人知岁寒。岂能裨栋宇，且欲出门阑。只在丹青笔，凌云也不难。", "dynasty": "唐代", "author": "钱起", "instruct": "五言律诗"}
{"title": "歌舞", "content": "遏云歌响清，回雪舞腰轻。只要君流眄，君倾国自倾。", "dynasty": "唐代", "author": "李商隐", "instruct": "五言绝句"}
{"title": "又和", "content": "终朝聒得耳神飞，东舍西邻尽贩机。百样攀花无我分，惯将帘作后堂衣。", "dynasty": "宋代", "author": "洪咨夔", "instruct": "七言绝句"}
{"title": "后江行十绝", "content": "指点神鸦送客樯，江山回首郁苍苍。吴朝千载兴亡地，极目长淮恨更长。", "dynasty": "宋代", "author": "岳珂", "instruct": "七言绝句"}
{"title": "欲别", "content": "山川重叠远茫茫，欲别先忧别恨长。红芍药花虽共醉，绿蘼芜影又分将。鸳鸯有路高低去，鸿雁南飞一两行。惆怅与君烟景迥，不知何日到潇湘。", "dynasty": "唐代", "author": "姚合", "instruct": "七言律诗"}
{"title": "偈", "content": "团不聚，拨不散，日晒不乾，水浸不烂。等闲挂在太虚中，一任傍人冷眼看。", "dynasty": "宋代", "author": "释绍先", "instruct": "七言绝句"}
{"title": "寒夜", "content": "寒夜客来茶当酒，竹炉汤沸火初红。寻常一样窗前月，才有梅花便不同。", "dynasty": "宋代", "author": "杜耒", "instruct": "七言绝句"}
{"title": "听歌", "content": "朱槛满明月，美人歌落梅。忽惊尘起处，疑是有风来。一曲听初彻，几年愁暂开。东南正云雨，不得见阳台。", "dynasty": "唐代", "author": "刘得仁", "instruct": "五言律诗"}
{"title": "吴宫", "content": "芙蓉水殿屟廊东，白苎秋来不耐风。教得君王长夜醉，月明歌舞在舟中。", "dynasty": "明代", "author": "高启", "instruct": "七言绝句"}
{"title": "九叠", "content": "门户重重绣幕遮，十分国艳属侯家。谁知蔡琰燕山燕，愁听胡笳对雪花。", "dynasty": "宋代", "author": "刘克庄", "instruct": "七言绝句"}
{"title": "闻裴秀才迪吟诗因戏赠", "content": "猿吟一何苦，愁朝复悲夕。莫作巫峡声，肠断秋江客。", "dynasty": "唐代", "author": "王维", "instruct": "五言绝句"}
{"title": "秋葵", "content": "炎艳秋来故改妆，薄罗閒淡试鹅黄。倾城别有檀心在，依倚西风送夕阳。", "dynasty": "明代", "author": "陈师道", "instruct": "七言绝句"}
{"title": "竹林", "content": "珍重人家爱竹林，织篱辛苦护寒青。那知竹性元薄相，须要穿来篱外生。", "dynasty": "宋代", "author": "杨万里", "instruct": "七言绝句"}
{"title": "水边偶题", "content": "野水无情去不回，水边花好为谁开。只知事逐眼前去，不觉老从头上来。穷似丘轲休叹息，达如周召亦尘埃。思量此理何人会，蒙邑先生最有才。", "dynasty": "唐代", "author": "罗隐", "instruct": "七言律诗"}
{"title": "散策", "content": "散策东冈亦已劳，横塘西转有亭皋。絮飞度屋何许柳，花落填沟无数桃。", "dynasty": "宋代", "author": "王安石", "instruct": "七言绝句"}
{"title": "梦海山壁间诗不能尽记以其意追补", "content": "碧海无风镜面平，潮来忽作雪山倾。金桥化出三千丈，闲把松枝引鹤行。", "dynasty": "宋代", "author": "陆游", "instruct": "七言绝句"}
{"title": "天官崔侍郎夫人吴氏挽歌", "content": "宠服当年盛，芳魂此地穷。剑飞龙匣在，人去鹊巢空。簟怆孤生竹，琴哀半死桐。唯当青史上，千载仰嫔风。", "dynasty": "唐代", "author": "李峤", "instruct": "五言律诗"}
{"title": "吾庐吟", "content": "吾庐虽小粗容身，且免轻为僦舍人。大有世人无屋住，向人檐下索温存。", "dynasty": "宋代", "author": "邵雍", "instruct": "七言绝句"}
{"title": "秋日", "content": "晓日初浮万里晖，西风摇荡送秋归。冥鸿直上三千丈，社燕春莺不敢飞。", "dynasty": "宋代", "author": "黄铢", "instruct": "七言绝句"}
{"title": "自咏", "content": "须白面微红，醺醺半醉中。百年随手过，万事转头空。卧疾瘦居士，行歌狂老翁。仍闻好事者，将我画屏风。", "dynasty": "唐代", "author": "白居易", "instruct": "五言律诗"}
{"title": "隔壁闻奏伎（一作陈萧琳诗）", "content": "徒闻管弦切，不见舞腰回。赖有歌梁合，尘飞一半来。", "dynasty": "唐代", "author": "裴延", "instruct": "五言绝句"}
{"title": "纪事", "content": "不拚一死报封疆，忍使湖山牧虎狼。当日本为妻子计，而今何面见三光。", "dynasty": "宋代", "author": "文天祥", "instruct": "七言绝句"}
{"title": "已亥杂诗 140", "content": "太湖七十溇为墟，三泖圆斜各有初。耻与蛟龙竟升斗，一编聊献郏侨书。", "dynasty": "清代", "author": "龚自珍", "instruct": "七言绝句"}
{"title": "晚春东园作", "content": "女郎花开春事阑，王孙草长思妇叹。蜂酿蜜脾犹未熟，雨催梅颊已微丹。", "dynasty": "宋代", "author": "陆游", "instruct": "七言绝句"}
{"title": "又和晦翁棹歌", "content": "又撑小艇过前湾，竹外庵居书掩关。桃李无言开未了，春风元自不曾閒。", "dynasty": "宋代", "author": "方岳", "instruct": "七言绝句"}
{"title": "早春", "content": "晓来庭户外，草树似依依。一夜东风起，万山春色归。冰消泉派动，日暖露珠晞。已酝看花酒，娇莺莫预飞。", "dynasty": "唐代", "author": "刘威", "instruct": "五言律诗"}
{"title": "灵均", "content": "莫问灵均昔日游，江篱春尽岸枫秋。至今此事何人雪，月照楚山湘水流。", "dynasty": "唐代", "author": "黄滔", "instruct": "七言绝句"}
{"title": "月", "content": "天上秋期近，人间月影清。入河蟾不没，捣药兔长生。只益丹心苦，能添白发明。干戈知满地，休照国西营。", "dynasty": "唐代", "author": "杜甫", "instruct": "五言律诗"}
{"title": "巫峡", "content": "巫峡七百里，巫山十二重。年年自云雨，环佩竟谁逢。", "dynasty": "唐代", "author": "陆龟蒙", "instruct": "五言绝句"}
{"title": "巫山", "content": "碧簪千丈倚巴江，暮雨朝云总是常。山势插天宫殿少，不知何处是高堂。", "dynasty": "宋代", "author": "华岳", "instruct": "七言绝句"}
{"title": "秋尽途中作", "content": "行行芳草歇，潭岛叶纷纷。山色路无尽，砧声客强闻。残阳曜极野，黑水浸空坟。那得无乡思，前程入楚云。", "dynasty": "唐代", "author": "贯休", "instruct": "五言律诗"}
{"title": "杂咏", "content": "地多种竹堪容鹤，池不栽莲恐碍鱼。小径荒苔人不到，闭门间学换鹅书。", "dynasty": "宋代", "author": "黄庚", "instruct": "七言绝句"}
{"title": "晚行口号", "content": "三川不可到，归路晚山稠。落雁浮寒水，饥乌集戍楼。市朝今日异，丧乱几时休。远愧梁江总，还家尚黑头。", "dynasty": "唐代", "author": "杜甫", "instruct": "五言律诗"}
{"title": "李相薨后题断金集（一作裴夷直诗）", "content": "一览断金集，载悲埋玉人。牙弦千古绝，珠泪万行新。", "dynasty": "唐代", "author": "令狐楚", "instruct": "五言绝句"}
{"title": "李提刑李参政再和招鹤诗再用韵以谢", "content": "锦江相去几何哉，未见窗前落雪皑。声气同时无间断，有时夜半掠江来。", "dynasty": "宋代", "author": "魏了翁", "instruct": "七言绝句"}
{"title": "芳草", "content": "绵绵芳草绿，何处动深思。金谷人亡后，沙场日暖时。龙鳞藏有瑞，风雨洒无私。欲采兰兼蕙，清香可赠谁。", "dynasty": "唐代", "author": "虚中", "instruct": "五言律诗"}
{"title": "观猎骑（一作公子行）", "content": "缠臂绣纶巾，貂裘窄称身。射禽风助箭，走马雪翻尘。金埒争开道，香车为驻轮。翩翩不知处，传是霍家亲。", "dynasty": "唐代", "author": "司空曙", "instruct": "五言律诗"}
{"title": "流水诗", "content": "浅浅水，长悠悠，来无尽，去无休。曲曲折折向东流，山山岭岭难阻留。问伊奔腾何时歇，不到大海不回头。", "dynasty": "明代", "author": "唐寅", "instruct": "五言律诗"}
{"title": "书感", "content": "翟公冷落客散去，萧尹谴死人所怜。输与桐君山下叟，一生散发醉江天。", "dynasty": "宋代", "author": "陆游", "instruct": "七言绝句"}
{"title": "社前", "content": "欲社先知雨，将归未见花。那能长作客，夜夜梦还家。", "dynasty": "宋代", "author": "梅尧臣", "instruct": "五言绝句"}
{"title": "三桥诗 宜远", "content": "朱栏明绿水，古柳照斜阳。何处偏宜望，清涟对女郎。", "dynasty": "宋代", "author": "欧阳修", "instruct": "五言绝句"}
{"title": "夏初湖村杂题", "content": "幽禽两两已成巢，新竹森森渐放梢。稻垄作陂先蓄水，野堂防漏却添茅。", "dynasty": "宋代", "author": "陆游", "instruct": "七言绝句"}
{"title": "秋兴", "content": "莫笑门庭草棘荒，也能随事答年光。半瓶野店沽醇碧，一畚邻园饷矮黄。", "dynasty": "宋代", "author": "陆游", "instruct": "七言绝句"}
{"title": "两晋", "content": "三世深谋启帝基，可怜孀妇与孤儿。罪归成济皇天恨，戈犯明君万古悲。巴蜀削平轻似纸，勾吴吞却美如饴。谁知高鼻能知数，竞向中原簸战旗。", "dynasty": "唐代", "author": "徐夤", "instruct": "七言律诗"}
{"title": "盛山十二诗。上士瓶泉（为柳律师置）", "content": "绠汲岂无井，颠崖贵非浚。愿洒尘垢馀，一雨根茎润。", "dynasty": "唐代", "author": "韦处厚", "instruct": "五言绝句"}
{"title": "东居 十八", "content": "槭槭秋林细雨过，天涯飘泊欲何之。空山流水无人迹，何处蛾眉有怨词。", "dynasty": "近代", "author": "苏曼殊", "instruct": "七言绝句"}
{"title": "舟行即事", "content": "岁暮天涯客异乡，扁舟今又渡潇湘。颦眉独坐水窗下，泪滴罗衣暗断肠。", "dynasty": "宋代", "author": "朱淑真", "instruct": "七言绝句"}
{"title": "溪上行", "content": "绿塘漾漾烟濛濛，张翰此来情不穷。雪羽褵褷立倒影，金鳞拨剌跳晴空。风翻荷叶一向白，雨湿蓼花千穗红。心羡夕阳波上客，片时归梦钓船中。", "dynasty": "唐代", "author": "温庭筠", "instruct": "七言律诗"}
{"title": "菊", "content": "渊明岂但隐逸人，渊明素怀诸葛志。清香不独占秋天，菊潭一滴三千岁。", "dynasty": "宋代", "author": "谢枋得", "instruct": "七言绝句"}
{"title": "梅花", "content": "咸平处士风流远，招得梅花枝上魂。疏影暗得如昨日，不知人世几黄昏。", "dynasty": "宋代", "author": "徐逸", "instruct": "七言绝句"}
{"title": "载答", "content": "官曹久已称廉吏，田里时来顾散人。文战谈围棋局外，绛侯何事号功臣。", "dynasty": "宋代", "author": "林逋", "instruct": "七言绝句"}
{"title": "鹦鹉", "content": "栖栖南越鸟，色丽思沈淫。暮隔碧云海，春依红树林。雕笼悲敛翅，画阁岂关心。无事能言语，人闻怨恨深。", "dynasty": "唐代", "author": "张祜", "instruct": "五言律诗"}
{"title": "孙武篇", "content": "入官无所解，因笑得君怜。岂知孙武子，自欲逞威权。", "dynasty": "宋代", "author": "蔡襄", "instruct": "五言绝句"}
{"title": "渔家", "content": "渔家临水住，春尽无花开。年年谢流水，流得好花来。", "dynasty": "宋代", "author": "邵定", "instruct": "五言绝句"}
{"title": "述怀", "content": "万事皆零落，平生不可思。惟馀酒中趣，不减少年时。", "dynasty": "唐代", "author": "唐怡", "instruct": "五言绝句"}
{"title": "送钟德林郎中学士赴东府诗。得酒", "content": "酌此杯中物，茱萸满把秋。今朝将送别，他日是忘忧。世乱方多事，年加易得愁。政成频一醉，亦未减风流。", "dynasty": "唐代", "author": "徐铉", "instruct": "五言律诗"}
{"title": "阙题", "content": "庭中繁树乍含芳，红锦重重翦作囊。还合炎蒸留烁景，题来渭得好篇章。", "dynasty": "唐代", "author": "李白", "instruct": "七言绝句"}
{"title": "咏梅杂诗", "content": "数点疎花不满枝，倚栏惟恨月明迟。风流一段无人共，正是霜飞屋角时。", "dynasty": "宋代", "author": "张道洽", "instruct": "七言绝句"}
{"title": "春日", "content": "怕见公卿嬾入城，野桥孤店跨驴行。天公遣足看山愿，白尽髭须却眼明。", "dynasty": "宋代", "author": "陆游", "instruct": "七言绝句"}
{"title": "池雁", "content": "羽毛摧落向人愁，当食哀鸣似有求。万里衡阳冬欲暖，失身元为稻粱谋。", "dynasty": "宋代", "author": "王安石", "instruct": "七言绝句"}
{"title": "华顶", "content": "欲向仙峰炼九丹，独瞻华顶礼仙坛。石标琪树凌空碧，水挂银河映月寒。天外鹤声随绛节，洞中云气隐琅玕.浮生未有从师地，空诵仙经想羽翰。", "dynasty": "唐代", "author": "李绅", "instruct": "七言律诗"}
{"title": "十一尤", "content": "终岁满林白，重烟隔上头。定教寒里见，不遣入春流。", "dynasty": "明代", "author": "释函是", "instruct": "五言绝句"}
{"title": "送穷", "content": "年年沥酒拜清晨，风俗新正竞逐贫。不用为文送穷鬼，直须图事祝钱神。", "dynasty": "宋代", "author": "张耒", "instruct": "七言绝句"}
{"title": "春日", "content": "巷口东风吹酒旗，老人也惜早春时。雨来三日泥没踝，过尽梅花浑不知。", "dynasty": "宋代", "author": "陆游", "instruct": "七言绝句"}
{"title": "已亥杂诗 104", "content": "河汾房杜有人疑，名位千秋处士卑。一事平生无齮齕，但开风气不为师。", "dynasty": "清代", "author": "龚自珍", "instruct": "七言绝句"}
{"title": "杂言", "content": "伏馀西景移，风雨洒轻絺。燕拂青芜地，蝉鸣红叶枝。", "dynasty": "唐代", "author": "司空曙", "instruct": "五言绝句"}
{"title": "笛", "content": "剪雨裁云一节秋，落梅杨柳曲中留。尊前暂借慇勤看，明月曾闻向陇头。", "dynasty": "唐代", "author": "张乔", "instruct": "七言绝句"}
{"title": "侍宴咏反舌诗", "content": "假容不足观。遗音犹可荐。幸蒙乔树恩。得以闻高殿。", "dynasty": "南北朝", "author": "沈约", "instruct": "五言绝句"}
{"title": "崔娘诗", "content": "清润潘郎玉不如，中庭蕙草雪消初。风流才子多春思，肠断萧娘一纸书。", "dynasty": "唐代", "author": "杨巨源", "instruct": "七言绝句"}
{"title": "感时", "content": "忽传群盗下淮濒，又逐黄州韩使君。却望长安在天上，愁看天际有孤云。", "dynasty": "宋代", "author": "仲并", "instruct": "七言绝句"}
{"title": "独饮", "content": "尽欲调太羹，自古无好手。所以山中人，兀兀但饮酒。", "dynasty": "唐代", "author": "刘叉", "instruct": "五言绝句"}
{"title": "孟子·由仁义行", "content": "圣心仁义相为一，行动无非个裹来。已自不思并不勉，曷尝着意为安排。", "dynasty": "宋代", "author": "陈普", "instruct": "七言绝句"}
{"title": "七夕", "content": "未会牵牛意若何，须邀织女弄金梭。年年乞与人间巧，不道人间巧已多。", "dynasty": "宋代", "author": "杨朴", "instruct": "七言绝句"}
{"title": "人事", "content": "人事飘如一炷烟，且须求佛与求仙。丰年甲子春无雨，良夜庚申夏足眠。颜氏岂嫌瓢里饮，孟光非取镜中妍。平生生计何为者，三径苍苔十亩田。", "dynasty": "唐代", "author": "徐夤", "instruct": "七言律诗"}
{"title": "阿通自闽中归甫九岁颇有老成之风作此诗示之", "content": "通子还家已九龄，从师衿佩两青青。长成勉作功名计，勿学衰翁老一经。", "dynasty": "宋代", "author": "陆游", "instruct": "七言绝句"}
{"title": "即事", "content": "半刺还为权刺史，朝衙不坐坐铃斋。按头通事通何事，昨夜东园芍药开。", "dynasty": "宋代", "author": "晁补之", "instruct": "七言绝句"}
{"title": "纵笔", "content": "破囷供饭足，陋屋著身宽。小蹇勤刍秣，时时一跨鞍。", "dynasty": "宋代", "author": "陆游", "instruct": "五言绝句"}
{"title": "自问", "content": "自问彭城子，何人授汝颠。酒肠宽似海，诗胆大于天。断剑徒劳匣，枯琴无复弦。相逢不多合，赖是向林泉。", "dynasty": "唐代", "author": "刘叉", "instruct": "五言律诗"}
{"title": "侍宴乐游苑饯徐州刺史应诏诗", "content": "沃若动龙骖。参差凝凤管。金塘草未合。玉池泉将满。", "dynasty": "南北朝", "author": "沈约", "instruct": "五言绝句"}
{"title": "熊主簿示梅花十绝诗至梅花已过因观海棠辄次", "content": "颠风猛雨阻追攀，欲问春留数日间。过眼红云成白云，到晴只恐没花看。", "dynasty": "宋代", "author": "刘克庄", "instruct": "七言绝句"}
{"title": "题画", "content": "高霞散雨发秋晴，放目开怀台上行。一队白鸥閒不过，也随人去作逢迎。", "dynasty": "明代", "author": "沈周", "instruct": "七言绝句"}
{"title": "自讽", "content": "鹿鸣筵上强称贤，一送离家十四年。同隐海山烧药伴，不求丹桂却登仙。", "dynasty": "唐代", "author": "张蠙", "instruct": "七言绝句"}
{"title": "书院无历日，以诗代书，问路侍御六月大小", "content": "野性迷尧历，松窗有道经。故人为柱史，为我数阶蓂.", "dynasty": "唐代", "author": "李益", "instruct": "五言绝句"}
{"title": "荼蘼", "content": "山径阴阴雨未乾，春风已暖却成寒。不缘天气浑无准，要护荼蘼继牡丹。", "dynasty": "宋代", "author": "方岳", "instruct": "七言绝句"}
{"title": "圣门", "content": "圣门妙处不容思，千古茫茫欲语谁？曦发庭中新沐後，舞雩沂上咏归时。研求岂足窥微指，博约何由遇硕师？小疾扫空身尚健，蓬窗更作数年期。", "dynasty": "宋代", "author": "陆游", "instruct": "七言律诗"}
{"title": "江梅", "content": "江南岁尽多风雪，也有红梅漏泄春。颜色凌寒终惨澹，不应摇落始愁人。", "dynasty": "宋代", "author": "王安石", "instruct": "七言绝句"}
{"title": "赠别", "content": "挨定青骢不肯骑，征衫褪领又重提。柳风吹不断行色，更倩柔条绊马蹄。", "dynasty": "宋代", "author": "华岳", "instruct": "七言绝句"}
{"title": "新滩", "content": "兵书峡口石横流，怒敌江心万斛舟。蜀舸吴船齐著力，西陵前去赛黄牛。", "dynasty": "清代", "author": "王士祯", "instruct": "七言绝句"}
{"title": "玉聚", "content": "介然谁主复谁宾，风月婆娑却自亲。留得清名传野史，未妨白眼向时人。", "dynasty": "宋代", "author": "赵蕃", "instruct": "七言绝句"}
{"title": "吟", "content": "完得一局棋，除此一袭衣。何去何来兮，白云共依稀。", "dynasty": "宋代", "author": "牧得清", "instruct": "五言绝句"}
{"title": "封邑", "content": "发似芦花面削瓜，躬圭锦袄忽高华。愿还封邑九百户，小筑茆茨三两家。", "dynasty": "宋代", "author": "刘克庄", "instruct": "七言绝句"}
{"title": "瞑目", "content": "瞑目思千古，飘然一烘尘。山川宛如旧，多少未来人。", "dynasty": "宋代", "author": "司马光", "instruct": "五言绝句"}
{"title": "素梅 十一", "content": "寒枝错落冻不解，隔水清香招得来。午夜风停雪声堕，梅花开尽不知寒。", "dynasty": "元代", "author": "王冕", "instruct": "七言绝句"}
{"title": "张芬见访郊居作", "content": "林中雨散早凉生，已有迎秋促织声。三径荒芜羞对客，十年衰老愧称兄。愁心自惜江蓠晚，世事方看木槿荣。君若罢官携手日，寻山莫算白云程。", "dynasty": "唐代", "author": "皇甫曾", "instruct": "七言律诗"}
{"title": "春晓", "content": "炉香烬冷夹衣寒，雨过园林翠作团。剩得风法何处著，红蔷薇搭小栏干。", "dynasty": "宋代", "author": "毛滂", "instruct": "七言绝句"}
{"title": "楼上", "content": "晓雨微微洒物华，牵牛初发傍墙花。数声野鹤无寻处，只在楼西有竹家。", "dynasty": "宋代", "author": "赵师秀", "instruct": "七言绝句"}
{"title": "暮春", "content": "无限残红著地飞，溪头烟树翠相围。杨花独得东风意，相逐晴空去不归。", "dynasty": "宋代", "author": "王安石", "instruct": "七言绝句"}
{"title": "陪太原郑行军中丞登汾上阁中丞诗曰汾楼…辄书即事上答", "content": "并州汾上阁，登望似吴阊。贯郭河通路，萦村水逼乡。城槐临枉渚，巷市接飞梁。莫论江湖思，南人正断肠。", "dynasty": "唐代", "author": "欧阳詹", "instruct": "五言律诗"}
{"title": "西楼", "content": "高阁一长望，故园何日归。烟尘拥函谷，秋雁过来稀。", "dynasty": "唐代", "author": "韦应物", "instruct": "五言绝句"}
{"title": "闲思", "content": "伯劳东去鹤西还，云总无心亦度山。何似严陵滩上客，一竿长伴白鸥闲。", "dynasty": "唐代", "author": "戴叔伦", "instruct": "七言绝句"}
{"title": "再思", "content": "暴殄犹来是片时，无人向此略迟疑。流金铄石玉长润，败柳凋花松不知。但保行藏天是证，莫矜纤巧鬼难欺。近来更得穷经力，好事临行亦再思。", "dynasty": "唐代", "author": "韩偓", "instruct": "七言律诗"}
{"title": "巴山", "content": "巴山遇中使，云自峡城来。盗贼还奔突，乘舆恐未回。天寒邵伯树，地阔望仙台。狼狈风尘里，群臣安在哉。", "dynasty": "唐代", "author": "杜甫", "instruct": "五言律诗"}
{"title": "谢陈秀才送诗", "content": "偶因借得官书读，小札于君一向疏。忽寄江湖诗百纸，梅花担上雪晴初。", "dynasty": "宋代", "author": "韩元吉", "instruct": "七言绝句"}
{"title": "山行", "content": "古寺僧窗借榻眠，桑柔柳暗乍晴天。梦残一枕春酲醒，木杪钟声破晓烟。", "dynasty": "宋代", "author": "卫宗武", "instruct": "七言绝句"}
{"title": "杏花", "content": "常年出入右银台，每怪春光例早回。惭愧杏园行在景，同州园里也先开。", "dynasty": "唐代", "author": "元稹", "instruct": "七言绝句"}
{"title": "己亥杂诗", "content": "浩荡离愁白日斜，吟鞭东指即天涯。落红不是无情物，化作春泥更护花。", "dynasty": "清代", "author": "龚自珍", "instruct": "七言绝句"}
{"title": "三峡歌", "content": "十二巫山见九峰，船头彩翠满秋空。朝云暮雨浑虚语，一夜猿啼明月中。", "dynasty": "宋代", "author": "陆游", "instruct": "七言绝句"}
{"title": "夜寒", "content": "猎猎风吹屋上茅，夜寒都在早梅梢。明朝管取东窗暖，又看羲经过一爻。", "dynasty": "宋代", "author": "郑刚中", "instruct": "七言绝句"}
{"title": "鲁望悯承吉之孤为诗序邀予属和欲用予道振其孤…良友", "content": "先生清骨葬烟霞，业破孤存孰为嗟。几箧诗编分贵位，一林石笋散豪家。儿过旧宅啼枫影，姬绕荒田泣稗花。唯我共君堪便戒，莫将文誉作生涯。", "dynasty": "唐代", "author": "皮日休", "instruct": "七言律诗"}
{"title": "酬薛奉礼见赠之作", "content": "栖栖沧海一耕人，诏遣江边作使君。山顶雨馀青到地，涛头风起白连云。诗成客见书墙和，药熟僧来就鼎分。珍重来章相借分，芳名未识已曾闻。", "dynasty": "唐代", "author": "姚合", "instruct": "七言律诗"}
{"title": "燕子", "content": "燕子营巢得所依，衔泥辛苦傍人飞。秋风一夜惊桐叶，不恋雕梁万里归。", "dynasty": "宋代", "author": "刘子翚", "instruct": "七言绝句"}
{"title": "留辞杭州姚合郎中", "content": "波涛千里隔，抱疾亦相寻。会宿逢高士，辞归值积霖。丛桑山店迥，孤烛海船深。尚有重来约，知无省阁心。", "dynasty": "唐代", "author": "周贺", "instruct": "五言律诗"}
{"title": "蜀路", "content": "剑阁缘云拂斗魁，疾风生树过龙媒。前程憩罢知无益，但是驽蹄亦到来。", "dynasty": "唐代", "author": "薛能", "instruct": "七言绝句"}
{"title": "排闷", "content": "万里风中寄断蓬，古来虚死几英雄？拔山力与回天势，不满先生一笑中。", "dynasty": "宋代", "author": "陆游", "instruct": "七言绝句"}
{"title": "和孔周翰二绝 观净观堂效韦苏州诗", "content": "弱羽巢林在一枝，幽人蜗舍两相宜。乐天长短三千首，却爱韦郎五字诗。", "dynasty": "宋代", "author": "苏轼", "instruct": "七言绝句"}
{"title": "闺情为妹瑶飞作", "content": "欢愁不定意迟迟，别有幽情绿水湄。玉手折来堤上柳，结成如意寄相思。", "dynasty": "明代", "author": "熊叶飞", "instruct": "七言绝句"}
{"title": "采莲", "content": "柔橹无声坐钓鱼，浪花飞点翠罗裾。空江日暮无来客，肠断三湘一纸书。", "dynasty": "宋代", "author": "范成大", "instruct": "七言绝句"}
{"title": "九叠", "content": "贵家选色斛量珠，洗尽铅华绝代无。老子效颦聊复尔，名崑崙婢作琼奴。", "dynasty": "宋代", "author": "刘克庄", "instruct": "七言绝句"}
{"title": "台州四诗", "content": "多病多愁老使君，不忧风雨不忧贫。三年不识东湖面，枉与东湖作主人。", "dynasty": "宋代", "author": "尤袤", "instruct": "七言绝句"}
{"title": "山中谣", "content": "山中之乐何由说，知者不言言者拙。红尘飞尽散松风，独酌寒泉弄明月。", "dynasty": "宋代", "author": "曹勋", "instruct": "七言绝句"}
{"title": "或遗木瓜有双实者香甚戏作", "content": "宣城绣瓜有奇香，偶得并蔕置枕傍。六根互用亦何常？我以鼻嗅代舌尝。", "dynasty": "宋代", "author": "陆游", "instruct": "七言绝句"}
{"title": "书事", "content": "自笑走红尘，流年旧复新。东风半夜雨，南国万家春。失计抛鱼艇，何门化涸鳞。是谁添岁月，老却暗投人。", "dynasty": "唐代", "author": "杜牧", "instruct": "五言律诗"}
{"title": "无题", "content": "秋千荡舞腰肢嫩，窈窕娇娜与云平。咯咯笑声郎仰面，竹林深处唤小名。", "dynasty": "明代", "author": "唐寅", "instruct": "七言绝句"}
{"title": "关中纪游诗 其三 骊山吊秦始皇陵", "content": "蓬莱宫阙水空茫，采药难求不死方。盖世英雄徒复尔，骊山一角吊斜阳。", "dynasty": "近代", "author": "连横", "instruct": "七言绝句"}
{"title": "偈", "content": "教外单传佛祖机，本来无悟亦无迷。浮云散尽青天在，日出东方夜落西。", "dynasty": "宋代", "author": "张浚", "instruct": "七言绝句"}
{"title": "素", "content": "断云流水孤山路，看得春风几树花。骑马归来城郭是，月明箫管起谁家？", "dynasty": "元代", "author": "王冕", "instruct": "七言绝句"}
{"title": "夜饮", "content": "灯火隔帘明，竹梢风雨声。诗篇随意赠，杯酒越巡行。漫唱江朝曲，闲征药草名。莫辞终夜饮，朝起又营营。", "dynasty": "唐代", "author": "元稹", "instruct": "五言律诗"}
{"title": "监郡吴殿丞惠以笔墨建茶各吟一绝谢之 笔", "content": "犀利锋铓敌五兵，梦中青镂未为灵。空山日午南窗暖，拟写黄庭内景经。", "dynasty": "宋代", "author": "林逋", "instruct": "七言绝句"}
{"title": "听阮", "content": "绛蜡攒花夜气横，樽前更著许风情。却将江上风涛手，来听纱窗侧阮声。", "dynasty": "宋代", "author": "刘过", "instruct": "七言绝句"}
{"title": "咏画屏风诗 十六", "content": "度桥犹徙倚。坐石未倾壸。浅草开长埒。行营绕细厨。沙洲两鹤逈。石路一松孤。自可寻丹灶。何劳忆酒垆。", "dynasty": "南北朝", "author": "庾信", "instruct": "五言律诗"}
{"title": "立春谢司法有诗次韵", "content": "明月琼幡绕鬓飞，土牛才出草痕肥。送寒正不关渠事，雪不来时未肯归。", "dynasty": "宋代", "author": "方岳", "instruct": "七言绝句"}
{"title": "九龙洞", "content": "洞中石乳色如霜，欲煮刀圭未得方。叹息此生来已晚，更将残命笑嵇康。", "dynasty": "宋代", "author": "沈辽", "instruct": "七言绝句"}
{"title": "晚景", "content": "池荷衰飒菊芬芳，策杖吟诗上草堂。满目暮云风卷尽，郡楼寒角数声长。", "dynasty": "唐代", "author": "子兰", "instruct": "七言绝句"}
{"title": "戎州", "content": "害马劳人事已灰，长安无复使臣来。满园蓊蔚千千树，尽是杨妃死后栽。", "dynasty": "宋代", "author": "汪元量", "instruct": "七言绝句"}
{"title": "奉和随王殿下诗 十五", "content": "年华豫已涤。夜艾赏方融。新萍时合水。羽草未胜风。闺幽瑟易响。台逈月难中。春物广余照。兰萱佩未穷。", "dynasty": "南北朝", "author": "谢朓", "instruct": "五言律诗"}
{"title": "秦州北山观留诗", "content": "石池清水是吾心，刚被桃花影倒沉。一到邽山宫阙内，销闲澄虑七弦琴。", "dynasty": "唐代", "author": "吕岩", "instruct": "七言绝句"}
{"title": "进船泛洛水应制（一作薛昚惑诗）", "content": "禁园纡睿览，仙棹叶时游。洛北风花树，江南彩画舟。芳生兰蕙草，春入凤凰楼。兴尽离宫暮，烟光起夕流。", "dynasty": "唐代", "author": "孙逖", "instruct": "五言律诗"}
{"title": "花果", "content": "野花山果绝芳馨，借问行人不识名。蜂蝶行粮猿鹤饭，一生口分两无争。", "dynasty": "宋代", "author": "杨万里", "instruct": "七言绝句"}
{"title": "晚晴", "content": "阴壑留残雪，林虹带晚霞。孤烟障渔市，不见两三家。", "dynasty": "宋代", "author": "李廌", "instruct": "五言绝句"}
{"title": "馀寒", "content": "漠漠馀寒透客衣，江村倍觉失春期。颉颃燕比常年晚，开落花争数日迟。", "dynasty": "宋代", "author": "陆游", "instruct": "七言绝句"}
{"title": "感旧诗卷", "content": "夜深吟罢一长吁，老泪灯前湿白须。二十年前旧诗卷，十人酬和九人无。", "dynasty": "唐代", "author": "白居易", "instruct": "七言绝句"}
{"title": "夏初与侯补阙江南有约同泛淮汴西赴行朝庄…四韵吊之", "content": "本约同来谒帝阍，忽随川浪去东奔。九重圣主方虚席，千里高堂尚倚门。世德只应荣伯仲，诗名终自付儿孙。遥怜月落清淮上，寂寞何人吊旅魂。", "dynasty": "唐代", "author": "韦庄", "instruct": "七言律诗"}
{"title": "九日酌菊酒诗", "content": "露花疑始摘，罗衣似适薰。馀杯度不取，欲持娇使君。", "dynasty": "南北朝", "author": "刘孝威", "instruct": "五言绝句"}
{"title": "佛友", "content": "学佛俄经二十年，于今地上拥青莲。我来愿结三生友，共看当时手指天。", "dynasty": "明代", "author": "唐寅", "instruct": "七言绝句"}
{"title": "出郊", "content": "高田如楼梯，平田如棋局。白鹭忽飞来，点破秧针绿。", "dynasty": "明代", "author": "杨慎", "instruct": "五言绝句"}
{"title": "医士", "content": "闻君妙得医王诀，我病劳君指下求。天与一般愚直性，不知何剂可能瘳。", "dynasty": "宋代", "author": "潘牥", "instruct": "七言绝句"}
{"title": "荻蒲", "content": "雨折霜乾不耐秋，白花黄叶使人愁。月明小艇湖边宿，便是江南鹦鹉洲。", "dynasty": "宋代", "author": "苏轼", "instruct": "七言绝句"}
{"title": "范参政自建康得资政宫祠六诗寄呈", "content": "一再将书托置邮，渺然殊未亦湛浮。平生愿识才能见，别去于今岁又周。", "dynasty": "宋代", "author": "赵蕃", "instruct": "七言绝句"}
{"title": "百花原（一作王昌龄《出塞行》）", "content": "百花原头望京师，黄河水流无已时。穷秋旷野行人绝，马首东来知是谁。", "dynasty": "唐代", "author": "李颀", "instruct": "七言绝句"}
{"title": "子玉以诗见邀，同刁丈游金山", "content": "君年甲子未相逢，难向人前说老翁。更有方瞳八十一，奋衣矍铄走山中。", "dynasty": "宋代", "author": "苏轼", "instruct": "七言绝句"}
{"title": "刘后溪和雁湖即事诗十绝见示次韵", "content": "槿花朝发夕而萎，得失兴亡总一机。古往今来磨不尽，人间公是与公非。", "dynasty": "宋代", "author": "洪咨夔", "instruct": "七言绝句"}
{"title": "过湖", "content": "舟移别岸水纹开，日暖风香正落梅。山色濛濛横画轴，白鸥飞处带诗来。", "dynasty": "宋代", "author": "俞桂", "instruct": "七言绝句"}
{"title": "还杜子野诗卷", "content": "老眼昏花废课程，小窗久矣断书声。夜来忽得君诗卷，自起挑灯读到明。", "dynasty": "宋代", "author": "刘克庄", "instruct": "七言绝句"}
{"title": "辞亦庵相招", "content": "南北东西总亦庵，尘毛刹海悉包含。山僧已住其中矣，更欲招邀即不堪。", "dynasty": "宋代", "author": "释宗演", "instruct": "七言绝句"}
{"title": "菜羹", "content": "浅下姜盐细点油，小甘微苦嫩香浮。是中自有天酥味，说与馋儿只掉头。", "dynasty": "宋代", "author": "姜特立", "instruct": "七言绝句"}
{"title": "东郊赋诗", "content": "今日出东郊，东郊好春色。青青原上草，莫放征马食。", "dynasty": "唐代", "author": "郭震", "instruct": "五言绝句"}
{"title": "幽人", "content": "丹灶三年火，苍崖万岁藤。樵归说逢虎，棋罢正留僧。星斗同秦分，人烟接汉陵。东流清渭苦，不尽照衰兴。", "dynasty": "唐代", "author": "李商隐", "instruct": "五言律诗"}
{"title": "上清", "content": "玉林风露寂寥清，仙妃对月闲吹笙。新篁冷涩曲未尽，细拂云枝栖凤惊。", "dynasty": "唐代", "author": "陆龟蒙", "instruct": "七言绝句"}
{"title": "秋思", "content": "闲愁正可资诗酒，小疾安能减食眠。一亩旋租畦菜地，千钱新买钓鱼船。", "dynasty": "宋代", "author": "陆游", "instruct": "七言绝句"}
{"title": "赠别", "content": "南游曾共游，相别倍相留。行色回灯晓，离声满竹秋。稳眠彭蠡浪，好醉岳阳楼。明日逢佳景，为君成白头。", "dynasty": "唐代", "author": "郑谷", "instruct": "五言律诗"}
{"title": "古意", "content": "河边织女星，河畔牵牛郎。未得渡清浅，相对遥相望。", "dynasty": "唐代", "author": "孟郊", "instruct": "五言绝句"}
{"title": "夜直", "content": "忆昨停骖便殿西，柳沟风软絮沾泥。一弯月子梨花上，冷浸香云伴鸟栖。", "dynasty": "元代", "author": "焦文烱", "instruct": "七言绝句"}
{"title": "再和", "content": "想得经行与客俱，身强宁复要人扶。晚来山色应难尽，十里青苍看有无。", "dynasty": "宋代", "author": "张栻", "instruct": "七言绝句"}
{"title": "已亥杂诗 99", "content": "能令公愠公复喜，扬州女儿名小云。初弦相见上弦别，不曾题满杏黄裙。", "dynasty": "清代", "author": "龚自珍", "instruct": "七言绝句"}
{"title": "酬元十二", "content": "偶寻乌府客，同醉习家池。积雪初迷径，孤云遂失期。风前劳引领，月下重相思。何必因尊酒，幽心两自知。", "dynasty": "唐代", "author": "武元衡", "instruct": "五言律诗"}
{"title": "喜晴", "content": "西林收雨鹁鸠灵，卷被开窗对晓晴。风日醉花花醉鸟，竹门啼过两三声。", "dynasty": "明代", "author": "陈宪章", "instruct": "七言绝句"}
{"title": "敬酬大府二十四舅览诗卷因以见示", "content": "郄公怜戆亦怜愚，忽赐金盘径寸珠。彻底碧潭滋涸溜。压枝红艳照枯株。九门洞启延高论，百辟联行挹大儒。顾己文章非酷似，敢将幽劣俟洪炉。", "dynasty": "唐代", "author": "卢纶", "instruct": "七言律诗"}
{"title": "泊舟", "content": "片帆寂寞绕孤村，茅屋惊寒半掩门。行草不成风断雁，一江烟雨正黄昏。", "dynasty": "宋代", "author": "黄伯厚", "instruct": "七言绝句"}
{"title": "春词", "content": "烩壁椒花馥，瑶钗彩燕翩。东风呼唤得，随意作春妍。", "dynasty": "宋代", "author": "毛滂", "instruct": "五言绝句"}
{"title": "捣练篇", "content": "月华吐艳明烛烛，青楼妇唱捣衣曲。白袷丝光织鱼目，菱花绶带鸳鸯簇。临风缥缈叠秋雪，月下丁冬捣寒玉。楼兰欲寄在何乡，凭人与系征鸿足。", "dynasty": "唐代", "author": "韦庄", "instruct": "七言律诗"}
{"title": "读邵尧夫诗", "content": "饮酒已输陶靖节，作诗犹爱邵尧夫。若论老子胸中事，除却溪山一事无。", "dynasty": "宋代", "author": "辛弃疾", "instruct": "七言绝句"}
{"title": "琴", "content": "操高不救西山死，瓢饮空称陋巷贤。二调只堪弹我听，不消举此贵人前。", "dynasty": "宋代", "author": "潘牥", "instruct": "七言绝句"}
{"title": "宫词", "content": "长门花发晓莺啼，二月春光满帝畿。不信东风偏着柳，浪教风絮点人衣。", "dynasty": "明代", "author": "田登", "instruct": "七言绝句"}
{"title": "古寺", "content": "古寺无僧白昼阴，重来凄断百年心。青山不改春风路，黄叶苍苔一尺深。", "dynasty": "清代", "author": "屈复", "instruct": "七言绝句"}
{"title": "五门街望有题", "content": "我皇开国十馀年，一辈超升炙手欢。闲向五门楼下望，衙官骑马使衙官。", "dynasty": "唐代", "author": "蒋贻恭", "instruct": "七言绝句"}
{"title": "雉", "content": "白雉振朝声，飞来表太平。楚郊疑凤出，陈宝若鸡鸣。童子怀仁至，中郎作赋成。冀君看饮啄，耿介独含情。", "dynasty": "唐代", "author": "李峤", "instruct": "五言律诗"}
{"title": "花源逢顾何二使君作", "content": "仙源深几曲，夹岸桃花开。忽漫逢刘阮，殷勤劝酒杯。", "dynasty": "明代", "author": "姜舜玉", "instruct": "五言绝句"}
{"title": "江上", "content": "吴头楚尾路如何？烟雨秋深暗自波。晚趁寒潮渡江去，满林黄叶雁声多。", "dynasty": "清代", "author": "王士祯", "instruct": "七言绝句"}
{"title": "铜爵", "content": "金碧销磨瓦面星，乱山依旧绕宫城。路人休唱高台曲，台上而今春草生。", "dynasty": "宋代", "author": "刘子翚", "instruct": "七言绝句"}
{"title": "泛溪", "content": "曲渚回花舫，生衣卧向风。鸟飞溪色里，人语棹声中。馀卉才分影，新蒲自作丛。前湾更幽绝，虽浅去犹通。", "dynasty": "唐代", "author": "朱庆馀", "instruct": "五言律诗"}
{"title": "枫桥", "content": "朝辞海涌千人古，暮宿枫桥半夜钟。明日馆娃宫里去，洞庭呼起一帆风。", "dynasty": "宋代", "author": "胡珵", "instruct": "七言绝句"}
{"title": "詹君则赋光壁堂诗拉余同作", "content": "幽行已办百枝扶，况有溪山近故庐。水碧山光都几许，道人著眼恰无余。", "dynasty": "宋代", "author": "刘子翚", "instruct": "七言绝句"}
{"title": "漫述", "content": "烘柳日高花院暖，炷沉烟冷竹窗虚。开编怕见伤怀事，不读离骚读四书。", "dynasty": "宋代", "author": "黄庚", "instruct": "七言绝句"}
{"title": "湘南", "content": "斑竹萧萧水驿孤，落花吹雨赤沙湖。春风二月湘南路，何处青山无鹧鸪。", "dynasty": "宋代", "author": "严仁", "instruct": "七言绝句"}
{"title": "染云", "content": "染云为柳叶，剪水作梨花。不是春风巧，何缘有岁华。", "dynasty": "宋代", "author": "王安石", "instruct": "五言绝句"}
{"title": "重阳", "content": "江南秋色满梧桐，回首青山万事空。怕见镜中新白发，长将破帽裹西风。", "dynasty": "宋代", "author": "文天祥", "instruct": "七言绝句"}
{"title": "磨诗", "content": "但存心里正，无愁眼下迟。若人轻着力，便是转身时。", "dynasty": "宋代", "author": "王禹偁", "instruct": "五言绝句"}
{"title": "田翁", "content": "白发星星筋力衰，种田犹自伴孙儿。官苗若不平平纳，任是丰年也受饥。", "dynasty": "唐代", "author": "杜荀鹤", "instruct": "七言绝句"}
{"title": "离席", "content": "出宿金尊掩，从公玉帐新。依依向馀照，远远隔芳尘。细草翻惊雁，残花伴醉人。杨朱不用劝，只是更沾巾。", "dynasty": "唐代", "author": "李商隐", "instruct": "五言律诗"}
{"title": "答赠", "content": "本是张公子，曾名萼绿华。沉香熏小像，杨柳伴啼鸦。露重金泥冷，杯阑玉树斜。琴堂沽酒客，新买后园花。", "dynasty": "唐代", "author": "李贺", "instruct": "五言律诗"}
{"title": "咏雪", "content": "呵冻咏飞花，推敲何太苦。不及谢庭人，一语留千古。", "dynasty": "清代", "author": "李媞", "instruct": "五言绝句"}
{"title": "秋日", "content": "有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。", "dynasty": "唐代", "author": "杜牧", "instruct": "五言律诗"}
{"title": "炊烟", "content": "丝丝古柳网罗鸦，拍拍平田鼓吹蛙。不是青烟出林杪，得知山崦有人家。", "dynasty": "宋代", "author": "史弥宁", "instruct": "七言绝句"}
{"title": "赵弟", "content": "男儿何用立奇勋，赵弟从军初不闻。但斩郁城侯万户，不须猿臂老将军。", "dynasty": "宋代", "author": "张耒", "instruct": "七言绝句"}
{"title": "璧月", "content": "璧月迢迢出暮山，素娥心事问应难。世间最解悲圆缺，只有方诸泪不干。", "dynasty": "宋代", "author": "李觏", "instruct": "七言绝句"}
{"title": "江际", "content": "杳杳渔舟破暝烟，疏疏芦苇旧江天。那堪流落逢摇落，可得潸然是偶然。万顷白波迷宿鹭，一林黄叶送残蝉。兵车未息年华促，早晚闲吟向浐川。", "dynasty": "唐代", "author": "郑谷", "instruct": "七言律诗"}
{"title": "十离诗。镜离台", "content": "铸泻黄金镜始开，初生三五月裴回。为遭无限尘蒙蔽，不得华堂上玉台。", "dynasty": "唐代", "author": "薛涛", "instruct": "七言绝句"}
{"title": "红雪", "content": "金衣花里亸春寒，桃杏墙头正耐看。苦被东风爱装景，借些红雪打阑干。", "dynasty": "宋代", "author": "史弥宁", "instruct": "七言绝句"}
{"title": "洛阳", "content": "巩树先春雪满枝，上阳宫柳啭黄鹂。桓谭未便忘西笑，岂为长安有凤池。", "dynasty": "唐代", "author": "温庭筠", "instruct": "七言绝句"}
{"title": "独坐", "content": "问君樽酒外，独坐更何须。有客谈名理，无人索地租。三男婚令族，五女嫁贤夫。百年随分了，未羡陟方壶。", "dynasty": "唐代", "author": "王绩", "instruct": "五言律诗"}
{"title": "距建德县十里绝一小湖滨湖小山多可爱作诗记", "content": "苍崖古木插奫沦，薄暮丛祠亦恐人。波面时闻声仆碌，只应神物是游鳞。", "dynasty": "宋代", "author": "李壁", "instruct": "七言绝句"}
{"title": "感春", "content": "远客悠悠任病身，谢家池上又逢春。明年各自东西去，此地看花是别人。", "dynasty": "唐代", "author": "张籍", "instruct": "七言绝句"}
{"title": "海上", "content": "石桥东望海连天，徐福空来不得仙。直遣麻姑与搔背，可能留命待桑田。", "dynasty": "唐代", "author": "李商隐", "instruct": "七言绝句"}
{"title": "经古行宫（一作经华清宫）", "content": "台阁参差倚太阳，年年花发满山香。重门勘锁青春晚，深殿垂帘白日长。草色芊绵侵御路，泉声呜咽绕宫墙。先皇一去无回驾，红粉云环空断肠。", "dynasty": "唐代", "author": "杜牧", "instruct": "七言律诗"}
{"title": "海仙花诗", "content": "一堆绛雪压春丛，嫋嫋长条弄晓风。借问开时何所似，似将绣被覆薰笼。", "dynasty": "宋代", "author": "王禹偁", "instruct": "七言绝句"}
{"title": "月梅", "content": "天上清虚府，人间香影家。阿刚斫桂斧，只合种梅花。", "dynasty": "元代", "author": "杨维桢", "instruct": "五言绝句"}
{"title": "对菊", "content": "欲荒三迳负归期，魂梦何曾到短篱。九辩不歌陶令老，清香还许入谁诗。", "dynasty": "宋代", "author": "施枢", "instruct": "七言绝句"}
{"title": "蛱蝶", "content": "两两自依依，南园烟露微。住时须并住，飞处要交飞。草浅忧惊吹，花残惜晚晖。长交撷芳女，夜梦远人归。", "dynasty": "唐代", "author": "吴融", "instruct": "五言律诗"}
{"title": "次韵陈诗郎谢送牡丹", "content": "人在金华殿角头，诗情却遣为花留。春风不入癯仙眼，六六峰寒隔几州。", "dynasty": "宋代", "author": "方岳", "instruct": "七言绝句"}
{"title": "泊舟", "content": "夜光沉千岭，寒星动一川。汀沙霜似雪，寂寂系江船。", "dynasty": "宋代", "author": "张嵲", "instruct": "五言绝句"}
{"title": "东邻美人歌", "content": "花暖江城斜日阴，莺啼绣户晓云深。春风不道珠帘隔，传得歌声与客心。", "dynasty": "唐代", "author": "宋济", "instruct": "七言绝句"}
{"title": "虎川", "content": "居士欹黄帽，曾来照晚晴。至今流虢虢，犹学咏诗声。", "dynasty": "宋代", "author": "杨万里", "instruct": "五言绝句"}
{"title": "曲江", "content": "日照香尘逐马蹄，风吹浪溅几回堤。无穷罗绮填花径，大半笙歌占麦畦。落絮却笼他树白，娇莺更学别禽啼。只缘频燕蓬洲客，引得游人去似迷。", "dynasty": "唐代", "author": "章碣", "instruct": "七言律诗"}
{"title": "戏为诗", "content": "帽上著笼冠，裤上著朱衣。不知是今是，不知非昔非。", "dynasty": "南北朝", "author": "褚緭", "instruct": "五言绝句"}
{"title": "书怀", "content": "病来犹强引雏行，力上东原欲试耕。几处马嘶春麦长，一川人喜雪峰晴。闲知有味心难肯，道贵谋安迹易平。陶令若能兼不饮，无弦琴亦是沽名。", "dynasty": "唐代", "author": "司空图", "instruct": "七言律诗"}
{"title": "鸥渚亭次韵茂洪西湖三诗", "content": "老了看山今益工，只怜云气不怜峰。抬头斗饷无人说，自向波心汎短篷。", "dynasty": "宋代", "author": "张镃", "instruct": "七言绝句"}
{"title": "燕", "content": "一巢功绩破春光，絮落花残两翅狂。月树风枝不栖去，强来言语泥雕梁。", "dynasty": "唐代", "author": "王喦", "instruct": "七言绝句"}
{"title": "早朝", "content": "皎洁明星高，苍茫远天曙。槐雾暗不开，城鸦鸣稍去。始闻高阁声，莫辨更衣处。银烛已成行，金门俨驺驭。", "dynasty": "唐代", "author": "王维", "instruct": "五言律诗"}
{"title": "西楼", "content": "海浪如云去却回，北风吹起数声雷。朱楼四面钩疏箔，卧看千山急雨来。", "dynasty": "宋代", "author": "曾巩", "instruct": "七言绝句"}
{"title": "老人歌", "content": "白发老人垂泪行，上皇生日出京城。如今供奉多新意，错唱当时一半声。", "dynasty": "唐代", "author": "王建", "instruct": "七言绝句"}
{"title": "饯谢文学离夜诗", "content": "阳台雾初解。梦渚水裁渌。远山隐且见。平沙断还绪。分弦饶苦音。别唱多凄曲。尔拂后车尘。我事东皋粟。", "dynasty": "南北朝", "author": "范云", "instruct": "五言律诗"}
{"title": "春病", "content": "病来闲卧久，因见静时心。残月晓窗迥，落花幽院深。望山移坐榻，行药步墙阴。车马门前度，遥闻哀苦吟。", "dynasty": "唐代", "author": "元稹", "instruct": "五言律诗"}
{"title": "桑畴", "content": "夹岸濒河种稚桑，春风吹出万条长。船行老眼浑多忘，唤作西湖插拒霜。", "dynasty": "宋代", "author": "杨万里", "instruct": "七言绝句"}
{"title": "自遣", "content": "翻覆升沉百岁中，前途一半已成空。浮生暂寄梦中梦，世事如闻风里风。修竹万竿资阒寂，古书千卷要穷通。一壶浊酒暄和景，谁会陶然失马翁。", "dynasty": "唐代", "author": "李群玉", "instruct": "七言律诗"}
{"title": "睹亡友题诗处", "content": "旧友亲题壁上诗，伤看缘迹不缘词。门前犹是长安道，无复回车下笔时。", "dynasty": "唐代", "author": "欧阳詹", "instruct": "七言绝句"}
{"title": "酬萧侍中春园听妓（一作李元操诗）", "content": "微雨散芳菲，中园照落晖。红树摇歌扇，绿珠飘舞衣。繁弦调对酒，杂引动思归。愁人当此夕，羞见落花飞。", "dynasty": "唐代", "author": "陈子良", "instruct": "五言律诗"}
{"title": "出游归卧得杂诗", "content": "久读僊经学养形，未容便应少微星。一枝新锻金雅觜，更向名山斸茯苓。", "dynasty": "宋代", "author": "陆游", "instruct": "七言绝句"}
{"title": "宿桐庐馆，同崔存度醉后作", "content": "江海漂漂共旅游，一尊相劝散穷愁。夜深醒后愁还在，雨滴梧桐山馆秋。", "dynasty": "唐代", "author": "白居易", "instruct": "七言绝句"}
{"title": "偶成", "content": "沂水春风弄夕晖，舞雩意得咏而归。为何与点狂曾晢，个裹须参最上机。", "dynasty": "宋代", "author": "洪咨夔", "instruct": "七言绝句"}
{"title": "旅怀", "content": "不觉月又尽，未归还到春。雪通庐岳梦，树匝草堂身。泽雁和寒露，江槎带远薪。何年自此去，旧国复为邻。", "dynasty": "唐代", "author": "周贺", "instruct": "五言律诗"}
{"title": "经徐侍郎墓作", "content": "不知山吏部，墓作石桥东。宅兆乡关异，平生翰墨空。夜泉无晓日，枯树足悲风。更想幽冥事，唯应有梦同。", "dynasty": "唐代", "author": "顾况", "instruct": "五言律诗"}
{"title": "秋夜寄冯著作", "content": "河汉净无云，鸿声此夜闻。素心难比石，苍鬓欲如君。露槿月中落，风萤池上分。何言千载友，同迹不同群。", "dynasty": "唐代", "author": "卢纶", "instruct": "五言律诗"}
{"title": "春暮", "content": "一春春事好，病酒起常迟。流水绿萦砌，落花红堕枝。楼高喧乳燕，树密斗雏鹂。不学山公醉，将何自解颐。", "dynasty": "唐代", "author": "韦庄", "instruct": "五言律诗"}
{"title": "秋思", "content": "一曲玉连琐，十分金屈巵。故新相代谢，底用为秋悲。", "dynasty": "宋代", "author": "洪咨夔", "instruct": "五言绝句"}
{"title": "雨复作", "content": "今日云归恰喜晴，小池忽见水纹生。窗昏又辍雠书课，卧听萧萧打叶声。", "dynasty": "宋代", "author": "陆游", "instruct": "七言绝句"}
{"title": "风止", "content": "收尽狂飙卷尽云，一竿晴日晓光新。柳魂花魄都无恙，依旧商量作好春。", "dynasty": "宋代", "author": "范成大", "instruct": "七言绝句"}
{"title": "子夜歌", "content": "凉风吹北窗，槐阴深几许。带露摘荷花，笑共鸳鸯语。", "dynasty": "明代", "author": "董少玉", "instruct": "五言绝句"}
{"title": "醉石", "content": "冷石磨青瑶，客至相与饮。醉倒不用扶，真成一高枕。", "dynasty": "宋代", "author": "曾几", "instruct": "五言绝句"}
{"title": "白菊", "content": "陶家篱下未开时，曾得西风借力吹。月影夜深笼素艳，分明残雪两三枝。", "dynasty": "宋代", "author": "张继先", "instruct": "七言绝句"}
{"title": "田家", "content": "穉子呼牛女拾薪，山妻自膾小溪鱗。安知曝背庭中老，不是渊明行輩人。", "dynasty": "宋代", "author": "范成大", "instruct": "七言绝句"}
{"title": "雨夜", "content": "北风吹雨乱疏钟，蔌蔌灯花破碎红。孤梦正行天一握，高城俄报鼓三通。衰迟空抱屠龙技，豪俊谁收汗马功？但愿舆图早来复，白头敢望起云中。", "dynasty": "宋代", "author": "陆游", "instruct": "七言律诗"}
{"title": "山茶", "content": "叶苦寒摧绿，花愁雪妒红。自知荣适晚，不敢恨春风。", "dynasty": "明代", "author": "黎扩", "instruct": "五言绝句"}
{"title": "秦宫", "content": "宫闭骊山静管弦，翠华巡狩去经年。掖庭无用恩难报，愿上蓬莱采药船。", "dynasty": "明代", "author": "高启", "instruct": "七言绝句"}
{"title": "纪事", "content": "狼心那顾歃铜盘，舌在纵横击可汗。自分身为虀粉碎，虏中方作丈夫看。", "dynasty": "宋代", "author": "文天祥", "instruct": "七言绝句"}
{"title": "寄行人", "content": "桂吐两三枝。兰开四五叶。是时君不归。春风徒笑妾。", "dynasty": "南北朝", "author": "鲍令晖", "instruct": "五言绝句"}
{"title": "杂感", "content": "上硖闻竹枝，入秦闻乌乌，奏曲未及终，涕泪凄已濡。还山风月夕，菱唱起镜湖，虽无远游感，白首亦穷途。", "dynasty": "宋代", "author": "陆游", "instruct": "五言律诗"}
{"title": "就鹫峰寺宿同喻宣仲王曰常郭伏生作", "content": "鹫岭幽僧借竹房，薰笼茗碗坐绳床。夜长何必求归梦，冻雨疏灯话故乡。", "dynasty": "明代", "author": "谋堚", "instruct": "七言绝句"}
{"title": "雪后雨作", "content": "瑞叶飞来麦已青，更烦膏雨发欣荣。东风不是厌滕六，却怕雪天容易晴。", "dynasty": "宋代", "author": "范成大", "instruct": "七言绝句"}
{"title": "尘灰", "content": "洛川流雅韵，秦道擅苛威。听歌梁上动，应律管中飞。光飘神女袜，影落羽人衣。愿言心未翳，终冀效轻微。", "dynasty": "唐代", "author": "骆宾王", "instruct": "五言律诗"}
{"title": "寄怀", "content": "总藏心剑事儒风，大道如今已浑同。会致名津搜俊彦，是张愁网绊英雄。苏公有国皆悬印，楚将无官可赏功。若使重生太平日，也应回首哭途穷。", "dynasty": "唐代", "author": "秦韬玉", "instruct": "七言律诗"}
{"title": "槐", "content": "槐幄成阴绿正宜，青虫为蠹只空枝。花神巧与换新绿，恰似春风三月时。", "dynasty": "宋代", "author": "葛绍体", "instruct": "七言绝句"}
{"title": "江上", "content": "昔从江上去，今从江上还。家僮笑相语，又过小孤山。", "dynasty": "明代", "author": "汪广洋", "instruct": "五言绝句"}
{"title": "台城", "content": "江雨霏霏江草齐，六朝如梦鸟空啼。无情最是台城柳，依旧烟笼十里堤。", "dynasty": "唐代", "author": "韦庄", "instruct": "七言绝句"}
{"title": "北风", "content": "北风卷地寒侵骨，冻雪连山鸟不飞。试问朱门余酒肉，几人回首念无衣。", "dynasty": "宋代", "author": "张耒", "instruct": "七言绝句"}
{"title": "续𢅸", "content": "拣得金针出象筒，鸳鸯双刺扇罗中。却嗔昨夜狸奴恶，抓乱金床五色绒。", "dynasty": "元代", "author": "杨维桢", "instruct": "七言绝句"}
{"title": "山阳卢明府以双鹤寄遗，白氏以诗回答，因寄和", "content": "缑山双去羽翰轻，应为仙家好弟兄。茅固枕前秋对舞，陆云溪上夜同鸣。紫泥封处曾回首，碧落归时莫问程。自笑沧江一渔叟，何由似尔到层城。", "dynasty": "唐代", "author": "赵嘏", "instruct": "七言律诗"}
{"title": "放歌行", "content": "当年不嫁惜娉婷，拔白施朱作後生。说与旁人须早计，随宜梳洗莫倾城。", "dynasty": "宋代", "author": "陈师道", "instruct": "七言绝句"}
{"title": "云", "content": "英英大梁国，郁郁秘书台。碧落从龙起，青山触石来。官名光邃古，盖影耿轻埃。飞感高歌发，威加四海回。", "dynasty": "唐代", "author": "李峤", "instruct": "五言律诗"}
{"title": "朱坡", "content": "朱坡坡上望，不似在秦京。渐觉溪山秀，更高鱼鸟情。夜吟禅子室，晓爨猎人铛。恃此偷佳赏，九衢蜩未鸣。", "dynasty": "唐代", "author": "林宽", "instruct": "五言律诗"}
{"title": "得李滁州书以玉潭庄见托，因书春思，以诗代答", "content": "春物行将老，怀君意讵堪。朱颜因酒强，白发对花惭。日日思琼树，书书话玉潭。知同百口累，曷日办抽簪。", "dynasty": "唐代", "author": "独孤及", "instruct": "五言律诗"}
{"title": "九日", "content": "频忆东篱兴颇阑，霏霏密雨逼人寒。梅边香放移家去，客里黄花那罄欢。", "dynasty": "清代", "author": "陈式金", "instruct": "七言绝句"}
{"title": "台上", "content": "客舍新移近鲁台，悠然一榻少尘埃。丁宁黄耳休惊吠，不是闲人定不来。", "dynasty": "宋代", "author": "陈允平", "instruct": "七言绝句"}
{"title": "饯远", "content": "任子徇遐禄，结友开旧襟。撰酌辍行叹，指途勤远心。秋皛澄回壑，霁色肃明林。暧然青轩暮，浩思非所任。", "dynasty": "唐代", "author": "沈佺期", "instruct": "五言律诗"}
{"title": "出塞", "content": "军歌应唱大刀环，誓灭胡奴出玉关。只解沙场为国死，何须马革裹尸还。", "dynasty": "清代", "author": "徐锡麟", "instruct": "七言绝句"}
{"title": "春日三会闲行", "content": "风摇陇麦东西浪，春入郊原远近花。闲趁溪流到村曲，断垣乔木两三家。", "dynasty": "未知", "author": "苏钦", "instruct": "七言绝句"}
{"title": "感塞", "content": "满塞旌旗镇上游，各分天子一方忧。无因得见歌舒翰，可惜西山十八州。", "dynasty": "唐代", "author": "薛逢", "instruct": "七言绝句"}
{"title": "夏夜", "content": "我昔在南郑，夜过东骆谷，平川月如霜，万马皆露宿。思从六月师，关辅谈笑复。那知二十年，秋风枯苜蓿！", "dynasty": "宋代", "author": "陆游", "instruct": "五言律诗"}
{"title": "闻歌竹枝", "content": "巡堤听唱竹枝词，正是月高风静时。独向东南人不会，弟兄俱在楚江湄。", "dynasty": "唐代", "author": "蒋吉", "instruct": "七言绝句"}
{"title": "江村", "content": "日暮片帆落，江村如有情。独对沙上月，满船人睡声。", "dynasty": "唐代", "author": "崔道融", "instruct": "五言绝句"}
{"title": "咏织妇诗", "content": "纤纤运玉指。脉脉正蛾眉。振蹑开交缕。停梭续断丝。檐前初月照。洞户朱帷垂。弄机行掩泪。弥令织素迟。", "dynasty": "南北朝", "author": "徐陵", "instruct": "五言律诗"}
{"title": "咏身", "content": "自中风来三历闰，从悬车后几逢春。周南留滞称遗老，汉上羸残号半人。薄有文章传子弟，断无书札答交亲。馀年自问将何用，恐是人间剩长身。", "dynasty": "唐代", "author": "白居易", "instruct": "七言律诗"}
{"title": "江上", "content": "长林何缭绕，远水复悠悠。尽日馀无见，为心那不愁。忆将亲爱别，行为主恩酬。感激空如此，芳时屡已遒。", "dynasty": "唐代", "author": "张九龄", "instruct": "五言律诗"}
{"title": "有感", "content": "中路因循我所长，古来才命两相妨。劝君莫强安蛇足，一盏芳醪不得尝。", "dynasty": "唐代", "author": "李商隐", "instruct": "七言绝句"}
{"title": "浯溪", "content": "灵武储皇识事端，解将权术济艰难。当时若徇区区节，宗社何由获再安。", "dynasty": "宋代", "author": "林访", "instruct": "七言绝句"}
{"title": "蜡梅", "content": "少镕蜡泪装应似，多爇龙涎臭不如。只恐春风有机事，夜来开破几丸书。", "dynasty": "宋代", "author": "高荷", "instruct": "七言绝句"}
{"title": "咏梅杂诗", "content": "夜深月透小窗纱，梦到瑶池阿母家。急遣山僮开户看，不知是雪是梅花。", "dynasty": "宋代", "author": "张道洽", "instruct": "七言绝句"}
{"title": "咏柳", "content": "弱植惊风急自伤，暮来翻遣思悠扬。曾飘紫陌随高下，敢拂朱阑竞短长。萦砌乍飞还乍舞，扑池如雪又如霜。莫令岐路频攀折，渐拟垂阴到画堂。", "dynasty": "唐代", "author": "薛逢", "instruct": "七言律诗"}
{"title": "本事诗", "content": "相怜病骨轻于蝶，梦入罗浮万里云。赠尔多情诗一卷，他年重拾石榴裙。", "dynasty": "近代", "author": "苏曼殊", "instruct": "七言绝句"}
{"title": "湖上醉题", "content": "山行吾亦以诗豪，畴昔於山只淡光。清得不多赢得瘦，一生悔读楚离骚。", "dynasty": "宋代", "author": "方岳", "instruct": "七言绝句"}
{"title": "偶苏求至话别（后六句与送苏绍之归岭南诗同）", "content": "几年沧海别，万里白头吟。夜月江流阔，春云岭路深。珠繁杨氏果，翠耀孔家禽。无复天南梦，相思空树林。", "dynasty": "唐代", "author": "张祜", "instruct": "五言律诗"}
{"title": "夜坐", "content": "疏帘三面卷斜阳，茗碗间携话晚凉。络纬数声秋已至，一庭清露玉簪香。", "dynasty": "清代", "author": "陶琯", "instruct": "七言绝句"}
{"title": "感事", "content": "西子湖头并采莲，昭阳宫里便如仙。新承恩宠应谁妒，敢学颦眉为乞怜。", "dynasty": "明代", "author": "张乔", "instruct": "七言绝句"}
{"title": "海棠", "content": "十二仙人玉琢栏，带晴带雨总宜看。东君不许寻常见，可忍狂风满地残。", "dynasty": "宋代", "author": "李流谦", "instruct": "七言绝句"}
{"title": "水轩", "content": "日于诗雅转沉迷，尤爱凭阑此构题。飘荡杨花春意晚，黄鹂飞过水东西。", "dynasty": "宋代", "author": "林逋", "instruct": "七言绝句"}
{"title": "永庆院送道原还仪真作诗要之", "content": "岁暮青条已见梅，余花次第相争开。淮南无此山林胜，作意春风更一来。", "dynasty": "宋代", "author": "王安石", "instruct": "七言绝句"}
{"title": "谣俗词", "content": "瓮中无斗储，发箧无尺缯。友来从我贷，不知所以应。", "dynasty": "魏晋", "author": "曹操", "instruct": "五言绝句"}
{"title": "对酒", "content": "漫把参同契，难烧伏火砂。有时成白首，无处问黄芽。幻世如泡影，浮生抵眼花。唯将绿醅酒，且替紫河车。", "dynasty": "唐代", "author": "白居易", "instruct": "五言律诗"}
{"title": "閒兴", "content": "数点青峰照夕晖，一湾寒碧带疏篱。兴来倚杖閒临眺，巾影欹风似阿谁。", "dynasty": "宋代", "author": "姜特立", "instruct": "七言绝句"}
{"title": "送友人江行", "content": "送君若浪水，叠叠愁思起。梦魂如月明，相送秋江里。", "dynasty": "唐代", "author": "邵谒", "instruct": "五言绝句"}
{"title": "杂咏", "content": "世间万事本悠悠，自古诗人易白头。莫羡老夫垂九十，一年添得一年愁。", "dynasty": "宋代", "author": "陆游", "instruct": "七言绝句"}
{"title": "叹元九", "content": "不入城门来五载，同时班列尽官高。何人牢落犹依旧，唯有江陵元士曹。", "dynasty": "唐代", "author": "白居易", "instruct": "七言绝句"}
{"title": "春", "content": "自来自去动洪炉，无象无私无处无。回雁不多消气力，染花应最费工夫。溟濛便恨豪家惜，浓暖深为政笔驱。莫讶相逢只添睡，伊余心不在荣枯。", "dynasty": "唐代", "author": "贯休", "instruct": "七言律诗"}
{"title": "北山", "content": "北山输绿涨横陂，直堑回塘滟滟时。细数落花因坐久，缓寻芳草得归迟。", "dynasty": "宋代", "author": "王安石", "instruct": "七言绝句"}
{"title": "宫怨", "content": "露湿晴花春殿香，月明歌吹在昭阳。似将海水添宫漏，共滴长门一夜长。", "dynasty": "唐代", "author": "李益", "instruct": "七言绝句"}
{"title": "秋兴", "content": "流萤与落叶，秋晚共纷纷。返照城中尽，寒砧雨外闻。离人见衰鬓，独鹤暮何群。楚客在千里，相思看碧云。", "dynasty": "唐代", "author": "皇甫曾", "instruct": "五言律诗"}
{"title": "偶题", "content": "魂梦天南垂，宿昔万里道。池台花气深，到处生春草。", "dynasty": "唐代", "author": "陈去疾", "instruct": "五言绝句"}
{"title": "江上早行", "content": "汉阳矶上鼓初稀，烟柳昽昽一鹊飞。乘月不知行处远，满江风露湿人衣。", "dynasty": "明代", "author": "杨士奇", "instruct": "七言绝句"}
{"title": "苔钱", "content": "家贫地上却钱流，朽贯年深不可收。若使用之堪买爵，等闲门巷亦封侯。", "dynasty": "宋代", "author": "叶绍翁", "instruct": "七言绝句"}
{"title": "北邻", "content": "明府岂辞满，藏身方告劳。青钱买野竹，白帻岸江皋。爱酒晋山简，能诗何水曹。时来访老疾，步屟到蓬蒿。", "dynasty": "唐代", "author": "杜甫", "instruct": "五言律诗"}
{"title": "踏青", "content": "人间四月杏花天，陌上归来缓并肩。此日横波春水嫩，十年流不到君边。", "dynasty": "当代", "author": "裴涛", "instruct": "七言绝句"}
{"title": "地炉", "content": "两星残火地炉畔，梦断背灯重拥衾。侧听空堂闻静响，似敲疏磬褭清音。风灯有影随笼转，腊雪无声逐夜深。禅客钓翁徒自好，那知此际湛然心。", "dynasty": "唐代", "author": "韩偓", "instruct": "七言律诗"}
{"title": "野鸭", "content": "鸂鶒借毛衣，喧呼鹰隼稀。云披菱藻地，任汝作群飞。", "dynasty": "唐代", "author": "李群玉", "instruct": "五言绝句"}
{"title": "偶成", "content": "评诗读曲费沉潜，艳绪新词惹恨添。自笑错耽佳句癖，又从缃帙见香奁。", "dynasty": "明代", "author": "张乔", "instruct": "七言绝句"}
{"title": "行府之败第七十四", "content": "翠盖蒙尘飞，仗钺奋忠烈。千秋沧海南，事与云水白。", "dynasty": "宋代", "author": "文天祥", "instruct": "五言绝句"}
{"title": "西岩", "content": "凭阑却忆骑鲸客，把酒临风手自招。细雨声中停去马，夕阳影里乱鸣蜩。", "dynasty": "唐代", "author": "薛涛", "instruct": "七言绝句"}
{"title": "冒雪早行", "content": "每忆西山千丈秀，云霾对面失空青。千林夜雪无人迹，独策羸骖带晓星。", "dynasty": "宋代", "author": "张嵲", "instruct": "七言绝句"}
{"title": "笔", "content": "莫讶书绅苦，功成在一毫。自从蒙管录，便觉用心劳。手点时难弃，身闲架亦高。何妨成五色，永愿助风骚。", "dynasty": "唐代", "author": "贯休", "instruct": "五言律诗"}
{"title": "横舟", "content": "漫浪江湖万里天，苹花芦叶饱风烟。五更惊觉家山梦，撇棹归来月底眠。", "dynasty": "宋代", "author": "卢会龙", "instruct": "七言绝句"}
{"title": "诫子吟", "content": "至宝明珠非有纇，全珍良玉自无瑕。为珠为玉尚如此，何况为人多过差。", "dynasty": "宋代", "author": "邵雍", "instruct": "七言绝句"}
{"title": "绿珠", "content": "畏死仕新室，轻生谢季伦。细评投阁者，大愧坠楼人。", "dynasty": "宋代", "author": "刘克庄", "instruct": "五言绝句"}
{"title": "小雪", "content": "花雪随风不厌看，更多还肯失林峦。愁人正在书窗下，一片飞来一片寒。", "dynasty": "唐代", "author": "戴叔伦", "instruct": "七言绝句"}
{"title": "寓斋", "content": "萍梗天地间，初不异万物。可能发深省，惟有一事实。", "dynasty": "宋代", "author": "李吕", "instruct": "五言绝句"}
{"title": "偶题", "content": "屋角纤纤挂断虹，清蝉一噪起高桐。天涯云尽见残日，林下雨馀来好风。", "dynasty": "宋代", "author": "张耒", "instruct": "七言绝句"}
{"title": "松风", "content": "半岭松风破睡时，起看山月倚筇枝；纵横满地髯龙影，尽是当年手自移。", "dynasty": "宋代", "author": "陆游", "instruct": "七言绝句"}
{"title": "狄浦", "content": "晴川倚落晖，极目思依依。野色寒来浅，人家乱后稀。久贫身不达，多病意长违。还有渔舟在，时时梦里归。", "dynasty": "唐代", "author": "罗隐", "instruct": "五言律诗"}
{"title": "春日", "content": "窗外晴山竹半遮，竹根流水细鸣沙。小园寂寞春无赖，蝴蝶飞来绕菜花。", "dynasty": "宋代", "author": "释显万", "instruct": "七言绝句"}
{"title": "席", "content": "避席承宣父，重筵揖戴公。桂香浮半月，兰气袭回风。舞拂丹霞上，歌清白雪中。伫将文绮色，舒卷帝王宫。", "dynasty": "唐代", "author": "李峤", "instruct": "五言律诗"}
{"title": "寺庄", "content": "大麦成苞小麦深，秧田水满绿浮针。今年一饱全无虑，宽尽归舟去客心。", "dynasty": "宋代", "author": "范成大", "instruct": "七言绝句"}
{"title": "雪", "content": "细玉罗纹下碧霄，杜门颜巷落偏饶。巢居只恐高柯折，旅客愁闻去路遥。撅冻野蔬和粉重，扫庭松叶带酥烧。寒窗呵笔寻诗句，一片飞来纸上销。", "dynasty": "唐代", "author": "罗隐", "instruct": "七言律诗"}
{"title": "饯裴行军赴朝命", "content": "来时圣主假光辉，心恃朝恩计日归。谁料忽成云雨别，独将边泪洒戎衣。", "dynasty": "唐代", "author": "武元衡", "instruct": "七言绝句"}
{"title": "南埭", "content": "薰风追晚凉，爱日引朝步。瘦策与青鞋，应知来往路。", "dynasty": "宋代", "author": "曾几", "instruct": "五言绝句"}
{"title": "袭美以紫石砚见赠以诗迎之", "content": "霞骨坚来玉自愁，琢成飞燕古钗头。澄沙脆弱闻应伏，青铁沈埋见亦羞。最称风亭批碧简，好将云窦渍寒流。君能把赠闲吟客，遍写江南物象酬。", "dynasty": "唐代", "author": "陆龟蒙", "instruct": "七言律诗"}
{"title": "归途叹", "content": "孙吴摅将略，申甫翰王家。腐儒要底用，归种东陵瓜。", "dynasty": "宋代", "author": "高登", "instruct": "五言绝句"}
{"title": "缺题", "content": "朝来急雨涌山泉，洗出芙蓉意态妍。袅袅数茎欹竹屿，美人和露入淇园。", "dynasty": "明代", "author": "丁明登", "instruct": "七言绝句"}
{"title": "雨后", "content": "雨后一凭栏，四顾天清朗。深院寂无人，明月青苔上。", "dynasty": "清代", "author": "缪宝娟", "instruct": "五言绝句"}
{"title": "柳眼", "content": "青眼相看君可知，精神浑在艳阳时。只因嫁得东君后，两泪相看是别离。", "dynasty": "宋代", "author": "刘博文", "instruct": "七言绝句"}
{"title": "村居", "content": "竹间独立时，凉风自相接。回顾碧池中，蜻蜓踏萍叶。", "dynasty": "明代", "author": "通凡", "instruct": "五言绝句"}
{"title": "长安闷作", "content": "宵分独坐到天明，又策羸骖信脚行。每日除书空满纸，不曾闻有介推名。", "dynasty": "唐代", "author": "李涉", "instruct": "七言绝句"}
{"title": "秋夜", "content": "月华如水净无尘，千里相思总一心。络纬篱边吟不彻，做成秋意十分深。", "dynasty": "宋代", "author": "俞桂", "instruct": "七言绝句"}
{"title": "看雪", "content": "揉云剪水作风毯，夜落连明肯便休。旧说六花元未试，偶看一片上驼裘。", "dynasty": "宋代", "author": "杨万里", "instruct": "七言绝句"}
{"title": "月", "content": "碧落谁分造化权，结霜凝雪作婵娟。寒蝉若不开三穴，狡兔何从上九天。莫见团圆明处远，须看湾曲鉴时偏。郤诜树老尧蓂换，惆怅今年似去年。", "dynasty": "唐代", "author": "徐夤", "instruct": "七言律诗"}
{"title": "梦海山壁间诗不能尽记以其意追补", "content": "海上乘云满袖风，醉扪星斗蹑虚空。要知壮观非尘世，半夜鲸波浴日红。", "dynasty": "宋代", "author": "陆游", "instruct": "七言绝句"}
{"title": "秋思", "content": "乌柏微丹菊渐开，天高风送雁声哀。诗情也似并刀快，翦得秋光入卷来。", "dynasty": "宋代", "author": "陆游", "instruct": "七言绝句"}
{"title": "记梦", "content": "壮志已违黄鹄下，老身合占白鸥前。夜来耿耿江湖梦，秋水长天一钓船。", "dynasty": "宋代", "author": "李刘", "instruct": "七言绝句"}
{"title": "过湖", "content": "才出城来便不同，绿杨微指藕花风。过湖船用百钱买，卧看云归南北峰。", "dynasty": "宋代", "author": "方岳", "instruct": "七言绝句"}
{"title": "暮秋", "content": "看著墙西日又沉，步廊回合戟门深。栖乌满树声声绝，小玉上床铺夜衾。", "dynasty": "唐代", "author": "元稹", "instruct": "七言绝句"}
{"title": "梅篱", "content": "庑下浮沈老伯鸾，树间寂寞隐申蟠。主翁倘解怜芳洁，莫作藤萝枳棘看。", "dynasty": "宋代", "author": "李龙高", "instruct": "七言绝句"}
{"title": "杂兴", "content": "炷香火要深，作墨手当缓。浅士务成速，所以多後患。", "dynasty": "宋代", "author": "陆游", "instruct": "五言绝句"}
{"title": "偶书", "content": "往事都如梦，流年只断魂。不堪春尽日，细雨欲黄昏。", "dynasty": "宋代", "author": "寇准", "instruct": "五言绝句"}
{"title": "次韵章子厚飞英留题", "content": "款段曾陪马少游，而今人在凤麟洲。黄公酒肆如重过，杳杳白苹天尽头。", "dynasty": "宋代", "author": "苏轼", "instruct": "七言绝句"}
{"title": "偶题", "content": "人言大道本强名，毕竟名从有处生。昭氏鼓瑟谁解听，亦无亏处亦无成。", "dynasty": "宋代", "author": "辛弃疾", "instruct": "七言绝句"}
{"title": "秋思", "content": "虚极静笃道乃见，仁至义尽余可忧。名山采药恐未免，策蹇孰能从我游？", "dynasty": "宋代", "author": "陆游", "instruct": "七言绝句"}
{"title": "方红", "content": "炎蒸官屋如樊笼，安得雪嚼郎官红。海山仙人隔千里，忽到眼中宗派同。", "dynasty": "宋代", "author": "方岳", "instruct": "七言绝句"}
{"title": "溪上", "content": "山腰有路穿修竹，水面无桥涉浅沙。夹岸人家尽农圃，秋风吹老木棉花。", "dynasty": "宋代", "author": "戴复古", "instruct": "七言绝句"}
{"title": "题", "content": "东湖清浅北湖满，三岛相望眼中见。我从麒麟虹上行，风袪飘飘薄云汉。", "dynasty": "宋代", "author": "洪朋", "instruct": "七言绝句"}
{"title": "京城", "content": "倚天栉栉万楼棚，圣代规模若化成。如许金汤尚资盗，古来李勣胜长城。", "dynasty": "宋代", "author": "范成大", "instruct": "七言绝句"}
{"title": "句", "content": "霜树鸟栖夜，空街雀报明。碧山相倚暮，归雁一行斜。", "dynasty": "唐代", "author": "杨敬之", "instruct": "五言绝句"}
{"title": "莲花", "content": "三夜清灵气，五更含吐心。问余何在此，圯上不如深。", "dynasty": "明代", "author": "吴京", "instruct": "五言绝句"}
{"title": "辛司法宅观妓（一作王勣诗）", "content": "南国佳人至，北堂罗荐开。长裙随凤管，促柱送鸾杯。云光身后荡，雪态掌中回。到愁金谷晚，不怪玉山颓。", "dynasty": "唐代", "author": "王绩", "instruct": "五言律诗"}
{"title": "春梦", "content": "洞房昨夜春风起，故人尚隔湘江水。枕上片时春梦中，行尽江南数千里。", "dynasty": "唐代", "author": "岑参", "instruct": "七言绝句"}
{"title": "春怨", "content": "白马金羁辽海东，罗帷绣被卧春风。落月低轩窥烛尽，飞花入户笑床空。", "dynasty": "唐代", "author": "李白", "instruct": "七言绝句"}
{"title": "以坡公君如大江日千里我如此水千山底为韵作", "content": "楚国千年薮，岷山万里江。胡为入吟笔，政以落蓬窗。", "dynasty": "宋代", "author": "赵蕃", "instruct": "五言绝句"}
{"title": "春到", "content": "春到天寒花未芳，老人寸寸惜流光。攀条先试东风手，蜂蝶如知合断肠。", "dynasty": "宋代", "author": "姜特立", "instruct": "七言绝句"}
{"title": "鹤", "content": "月底风前意味多，不妨伫立胜婆娑。轩中君子知多少，遣汝乘轩看若何。", "dynasty": "宋代", "author": "张栻", "instruct": "七言绝句"}
{"title": "闲居", "content": "屋头烟树绿婆娑，最爱樵邻夜唱歌。独坐小窗山寂寂，不知门外月明多。", "dynasty": "宋代", "author": "释行海", "instruct": "七言绝句"}
{"title": "渔具诗。鸣桹", "content": "水浅藻荇涩，钓罩无所及。铿如木铎音，势若金钲急。驱之就深处，用以资俯拾。搜罗尔甚微，遁去将何入。", "dynasty": "唐代", "author": "陆龟蒙", "instruct": "五言律诗"}
{"title": "禅师", "content": "击鼓求亡益是非，木中生火更何为。吾师别是醍醐味，不是知心人不知。", "dynasty": "唐代", "author": "贯休", "instruct": "七言绝句"}
{"title": "山阴老人伪谣", "content": "欲识圣人姓，千里草青青。欲识圣人名，日从日上生。", "dynasty": "唐代", "author": "佚名", "instruct": "五言绝句"}
{"title": "嘲妓（牧罢宣州幕，经陕，有酒纠妓肥硕，牧赠此诗）", "content": "盘古当时有远孙，尚令今日逞家门。一车白土将泥项，十幅红旗补破裈.瓦官寺里逢行迹，华岳山前见掌痕。不须惆怅忧难嫁，待与将书问乐坤。", "dynasty": "唐代", "author": "杜牧", "instruct": "七言律诗"}
{"title": "刈麦", "content": "麦头熟颗已如珠，小厄惟忧积雨余。丐我一晴天易耳，十分终惠莫乘除！", "dynasty": "宋代", "author": "范成大", "instruct": "七言绝句"}
{"title": "杂兴", "content": "清霜染丹叶，秋晚粲如春。回首风吹尽，天公解戏人。", "dynasty": "宋代", "author": "陆游", "instruct": "五言绝句"}
{"title": "鹭鸶", "content": "西风澹澹水悠悠，雪点丝飘带雨愁。何限归心倚前閤，绿蒲红蓼练塘秋。", "dynasty": "唐代", "author": "许浑", "instruct": "七言绝句"}
{"title": "揽照", "content": "耻将衰晚竞青春，强把圆波拂晓尘。自笑年来须鬓白，王昭不解作官人。", "dynasty": "宋代", "author": "文同", "instruct": "七言绝句"}
{"title": "塞上秋 雁来红。社中课题", "content": "恼人最是西风，断肠听尽归鸿。谁把胭脂画工。者般调弄，染成芳草娇红。", "dynasty": "清代", "author": "顾太清", "instruct": "七言绝句"}
{"title": "杂兴", "content": "细读南山扣角歌，机锋投处几曾多。道人不踏门前路，敝帚其如自爱何。", "dynasty": "宋代", "author": "张镃", "instruct": "七言绝句"}
{"title": "祖道征西应诏诗", "content": "赫赫大晋，奄有万方。陶以仁化，曜以天光。二迹陕西，实在我王。内饪玉铉，外惟鹰扬。四牡扬镳，玄辂振绥。庶寮群后，饯饮洛湄。感离欢凄，慕德迟迟。", "dynasty": "魏晋", "author": "张华", "instruct": "七言律诗"}
{"title": "法华微上人盛话金山境胜，旧游在目，吟成此篇", "content": "江上青莲宫，人间蓬莱岛。烟霞与波浪，隐映楼台好。潮门梵音静，海日天光早。愿与灵鹫人，吟经此终老。", "dynasty": "唐代", "author": "李群玉", "instruct": "五言律诗"}
{"title": "即事", "content": "秋来高处不宜登，闲却西楼最上层。读罢黄庭窗户晚，自敲清磬上香镫。", "dynasty": "宋代", "author": "高翥", "instruct": "七言绝句"}
{"title": "淮阴", "content": "天下滔滔久厌秦，英雄蛇鼠窜荆榛。少年豪横知多少，不及沙头一妇人。", "dynasty": "宋代", "author": "梅尧臣", "instruct": "七言绝句"}
{"title": "采桑", "content": "鸟鸣桑叶间，绿条复柔柔。攀看去手近，放下长长钩。黄花盖野田，白马少年游。所念岂回顾，良人在高楼。", "dynasty": "唐代", "author": "王建", "instruct": "五言律诗"}
{"title": "陈宫", "content": "白玉尊前紫桂香，迎春阁上燕双双。陈王半醉贵妃舞，不觉隋兵夜渡江。", "dynasty": "唐代", "author": "罗邺", "instruct": "七言绝句"}
{"title": "感旧", "content": "废陇荒陂俋俋耕，生无勋业死无名。衰颓日甚君休问，三十年前白发生。", "dynasty": "宋代", "author": "陆游", "instruct": "七言绝句"}
{"title": "用晦翁十梅诗韵酬张伯修孙子直", "content": "椒椒充佩帏，孤芳处幽绝。当年老虬枝，岂为风雨折。", "dynasty": "宋代", "author": "吴泳", "instruct": "五言绝句"}
{"title": "窥开吟", "content": "物理窥开后，人情照破时。一身都是我，瘦了又还肥。", "dynasty": "宋代", "author": "邵雍", "instruct": "五言绝句"}
{"title": "琴曲歌辞。别鹤", "content": "双鹤出云谿，分飞各自迷。空巢在松杪，折羽落江泥。寻水终不饮，逢林亦未栖。别离应易老，万里两凄凄。", "dynasty": "唐代", "author": "张籍", "instruct": "五言律诗"}
{"title": "九日", "content": "曾共山翁把酒时，霜天白菊绕阶墀。十年泉下无人问，九日樽前有所思。不学汉臣栽苜蓿，空教楚客咏江蓠。郎君官贵施行马，东阁无因再得窥。", "dynasty": "唐代", "author": "李商隐", "instruct": "七言律诗"}
{"title": "夏夜", "content": "河汉微明星乍稀，碧莲香湿袭人衣。夜凉如水琉璃滑，自起开窗放月归。", "dynasty": "宋代", "author": "方岳", "instruct": "七言绝句"}
{"title": "独望", "content": "绿树连村暗，黄花出陌稀。远陂春草绿，犹有水禽飞。", "dynasty": "唐代", "author": "司空图", "instruct": "五言绝句"}
{"title": "感兴", "content": "贫女貌非丑，要须缘嫁迟。还似求名客，无媒不及时。", "dynasty": "唐代", "author": "雍陶", "instruct": "五言绝句"}
{"title": "燕", "content": "每岁同辛苦，看人似有情。乱飞春得意，幽语夜闻声。整羽庄姜恨，回身汉后轻。豪家足金弹，不用污雕楹。", "dynasty": "唐代", "author": "李山甫", "instruct": "五言律诗"}
{"title": "夜坐灯灭戏作", "content": "冷饭黄齑傲太平，鬓丝原不为愁生。忽因灯死得奇观，明月满窗梅影横。", "dynasty": "宋代", "author": "陆游", "instruct": "七言绝句"}
{"title": "晚起", "content": "起晚怜春暖，归迟爱月明。放慵长饱睡，闻健且闲行。北阙停朝簿，西方入社名。唯吟一句偈，无念是无生。", "dynasty": "唐代", "author": "白居易", "instruct": "五言律诗"}
{"title": "春日", "content": "一夕轻雷落万丝，霁光浮瓦碧参差。有情芍药含春泪，无力蔷薇卧晓枝。", "dynasty": "宋代", "author": "秦观", "instruct": "七言绝句"}
{"title": "山前", "content": "山前溪水涨潺潺，山後云埋不见山。不趁雨来耕水际，即穿云去卧山间。", "dynasty": "宋代", "author": "王安石", "instruct": "七言绝句"}
{"title": "笋箨笔诗", "content": "琅玕夭娇排霄去，败箨平阶聊贮储。付与管城汤沐地，何须毛颖号中书。", "dynasty": "宋代", "author": "李廌", "instruct": "七言绝句"}
{"title": "晚春", "content": "品物趋时慰寂寥，静观玄化自超遥。鹦因求友偏饶舌，柳为含绵嫩折要。", "dynasty": "宋代", "author": "姜特立", "instruct": "七言绝句"}
{"title": "出下馆诗", "content": "麦候始清和。凉雨销炎燠。红莲摇羽荇。丹藤绕新竹。方驾娱耳目。零落既难留。何用存华屋。", "dynasty": "南北朝", "author": "谢朓", "instruct": "五言律诗"}
{"title": "春词", "content": "靧面桃花有意开，光风转蕙日徘徊。昭阳天近知春早，玉琯东风破雪来。", "dynasty": "宋代", "author": "毛滂", "instruct": "七言绝句"}
{"title": "闺情", "content": "山上有山归不得，湘江暮雨鹧鸪飞。蘼芜亦是王孙草，莫送春香入客衣。", "dynasty": "唐代", "author": "孟迟", "instruct": "七言绝句"}
{"title": "不寐", "content": "脚底神通也自强，三更报我有飞霜。人言冬夜长如岁，不寐方知岁未长。", "dynasty": "宋代", "author": "杨万里", "instruct": "七言绝句"}
{"title": "石堂", "content": "仙佛人言是一家，好分半席共烟霞。廓清摧陷儒家事，不谓青山识正邪。", "dynasty": "宋代", "author": "陈普", "instruct": "七言绝句"}
{"title": "春景", "content": "竹亭春草绿，小雨引花香。燕子来何处，衔泥镇日忙。", "dynasty": "清代", "author": "李学温", "instruct": "五言绝句"}
{"title": "浮萍诗", "content": "有草生碧池，无根绿水上。脆弱恶风波，危微苦惊浪。", "dynasty": "南北朝", "author": "冯元兴", "instruct": "五言绝句"}
{"title": "属疾", "content": "许靖犹羁宦，安仁复悼亡。兹辰聊属疾，何日免殊方。秋蝶无端丽，寒花只暂香。多情真命薄，容易即回肠。", "dynasty": "唐代", "author": "李商隐", "instruct": "五言律诗"}
{"title": "葵花", "content": "人情物理要推求，不早敷黄隶晚秋。黄得十分虽好看，风霜争奈在前头。", "dynasty": "宋代", "author": "陈景沂", "instruct": "七言绝句"}
{"title": "同潘德久作明妃作", "content": "明妃未嫁时，满宫妒蛾眉。一朝辞玉陛，人人泪双垂。", "dynasty": "宋代", "author": "姜夔", "instruct": "五言绝句"}
{"title": "李微之闻其弟贯之西归以诗迓之刘左史和韵属", "content": "行李营营遍八荒，曲车炙骑趁春忙。莞然独笑无人管，寒蕙墙东蜀海棠。", "dynasty": "宋代", "author": "魏了翁", "instruct": "七言绝句"}
{"title": "鸾凤", "content": "旧镜鸾何处，衰桐凤不栖。金钱饶孔雀，锦段落山鸡。王子调清管，天人降紫泥。岂无云路分，相望不应迷。", "dynasty": "唐代", "author": "李商隐", "instruct": "五言律诗"}
{"title": "续长恨歌", "content": "金杯潋灩晓妆寒，国色天香胜牡丹。白凤诏书来已暮，六宫铅粉半春阑。", "dynasty": "宋代", "author": "范成大", "instruct": "七言绝句"}
{"title": "山家", "content": "明月相看未厌贫，好风无价一披襟。苔檐不扫少来往，两部鸣蛙草自深。", "dynasty": "宋代", "author": "方岳", "instruct": "七言绝句"}
{"title": "夜", "content": "斗柄阑珊风瑟瑟，银河错落露森森。人声静后幽虫急，月色好晴清夜深。", "dynasty": "宋代", "author": "张耒", "instruct": "七言绝句"}
{"title": "第一百六十七", "content": "阴风千里来，惊浪满吴楚。世事两茫茫，飘泊欲谁诉。", "dynasty": "宋代", "author": "文天祥", "instruct": "五言绝句"}
{"title": "龟堂杂题", "content": "痴顽老子老无能，游惰农夫酒肉僧。闭著庵门终日睡，任人来唤不曾应。", "dynasty": "宋代", "author": "陆游", "instruct": "七言绝句"}
{"title": "折梅", "content": "不傍茅檐便竹篱，初开犹未许人知。一枝到手春虽浅，肯负花前金屈卮。", "dynasty": "宋代", "author": "吴芾", "instruct": "七言绝句"}
{"title": "爱日", "content": "一寸光阴直万钱，况兼妙质与崇年。睡魔懒崇俱驱去，要与窗驹斗着鞭。", "dynasty": "宋代", "author": "陈普", "instruct": "七言绝句"}
{"title": "社日", "content": "鹅湖山下稻粱肥，豚栅鸡栖半掩扉。桑柘影斜春社散，家家扶得醉人归。", "dynasty": "唐代", "author": "王驾", "instruct": "七言绝句"}
{"title": "青草梦诗后两句早作足之", "content": "乾马坤牛放手骑，纵横上下尽通逵。杖头挑起东风海，挂向东边若木枝。", "dynasty": "宋代", "author": "洪咨夔", "instruct": "七言绝句"}
{"title": "下第", "content": "下第只空囊，如何住帝乡。杏园啼百舌，谁醉在花傍。泪落故山远，病来春草长。知音逢岂易，孤棹负三湘。", "dynasty": "唐代", "author": "贾岛", "instruct": "五言律诗"}
{"title": "鸣皋", "content": "皋禽名祇有前闻，孤引圆吭夜正分。一唳便惊寥泬破，亦无閒意到青云。", "dynasty": "宋代", "author": "林逋", "instruct": "七言绝句"}
{"title": "俳谐", "content": "短顾何由遂，迟光且莫惊。莺能歌子夜，蝶解舞宫城。柳讶眉双浅，桃猜粉太轻。年华有情状，吾岂怯平生。", "dynasty": "唐代", "author": "李商隐", "instruct": "五言律诗"}
{"title": "三月三日", "content": "画堂三月初三日，絮扑窗纱燕拂檐。莲子数杯尝冷酒，柘枝一曲试春衫。阶临池面胜看镜，户映花丛当下帘。指点楼南玩新月，玉钩素手两纤纤。", "dynasty": "唐代", "author": "白居易", "instruct": "七言律诗"}
{"title": "子夜春歌", "content": "双枕不成起，单枕不成眠。春风饶冷暖，吹作两种天。", "dynasty": "明代", "author": "王世贞", "instruct": "五言绝句"}
{"title": "记梦", "content": "黄河衮衮抱潼关，苍翠中条接华山。城郭丘垆人尽老，药炉依旧白云间。", "dynasty": "宋代", "author": "陆游", "instruct": "七言绝句"}
{"title": "京使回自临川，得从兄书寄诗，依韵和", "content": "珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟客鬓老，诗句逐时新。", "dynasty": "唐代", "author": "徐铉", "instruct": "五言律诗"}
{"title": "见秦系离婚后出山居作", "content": "岂知偕老重，垂老绝良姻。郗氏诚难负，朱家自愧贫。绽衣留欲故，织锦罢经春。何况蘼芜绿，空山不见人。", "dynasty": "唐代", "author": "刘长卿", "instruct": "五言律诗"}
{"title": "菱", "content": "钜野韶光暮，东平春溜通。影摇江浦月，香引棹歌风。日色翻池上，潭花发镜中。五湖多赏乐，千里望难穷。", "dynasty": "唐代", "author": "李峤", "instruct": "五言律诗"}
{"title": "留别", "content": "掷却毛锥望朔天，笑提长剑出幽燕。终南风雪崆峒月，醉眼看山到酒泉。", "dynasty": "清代", "author": "保禄", "instruct": "七言绝句"}
{"title": "渔歌子 秋夜", "content": "露滴花寒入夜深。多情明月向愁人。灯隐隐，漏沉沉。断续钟声断续砧。", "dynasty": "清代", "author": "徐淑秀", "instruct": "七言绝句"}
{"title": "见蜂采桧花偶作", "content": "来禽海棠相续开，轻狂蛱蝶去还来。山蜂却是有风味，偏采桧花供蜜材。", "dynasty": "宋代", "author": "陆游", "instruct": "七言绝句"}
{"title": "汾上宴别（一作许浑诗）", "content": "云物如故乡，山川知异路。年来未归客，马上春色暮。一尊花下酒，残日水西树。不待管弦终，摇鞭背花去。", "dynasty": "唐代", "author": "赵嘏", "instruct": "五言律诗"}
{"title": "赠歌者", "content": "一字新声一颗珠，转喉疑是击珊瑚。听时坐部音中有，唱后樱花叶里无。汉浦蔑闻虚解佩，临邛焉用枉当垆。谁人得向青楼宿，便是仙郎不是夫。", "dynasty": "唐代", "author": "薛能", "instruct": "七言律诗"}
{"title": "春江", "content": "春水绿生波，春江打桨过。阴晴浑未定，莫便脱渔蓑。", "dynasty": "清代", "author": "丘逢甲", "instruct": "五言绝句"}
{"title": "李微之闻其弟贯之西归以诗迓之刘左史和韵属", "content": "只期玉女是用谏，肯为金夫不有躬。想见江南两肤使，天涯憔悴鬓成翁。", "dynasty": "宋代", "author": "魏了翁", "instruct": "七言绝句"}
{"title": "斋居", "content": "青奴白牯静相宜，老罢形骸不自持。一枕西窗深闭合，卧听丛竹雨来时。", "dynasty": "宋代", "author": "陈师道", "instruct": "七言绝句"}
{"title": "二叠", "content": "浮休叹柳斫为薪，子美怜梅傍战尘。只愿玉关烽燧息，老身长作看花人。", "dynasty": "宋代", "author": "刘克庄", "instruct": "七言绝句"}
{"title": "和邵端公醉后寄于谏议之作", "content": "莫羡檐前柳，春风独早归。阳和次第发，桃李更芳菲。", "dynasty": "唐代", "author": "权德舆", "instruct": "五言绝句"}
{"title": "又和", "content": "尔雅虫鱼已熟知，更将埤雅访农师。投糟赤蟹真无价，荐饼黄鸡正及时。", "dynasty": "宋代", "author": "洪咨夔", "instruct": "七言绝句"}
{"title": "春旦歌", "content": "常闻嬴女玉箫台，奏曲情深彩凤来。欲登此地销归恨，却羡双飞去不回。", "dynasty": "唐代", "author": "沈颂", "instruct": "七言绝句"}
{"title": "山路见梅，感而有作", "content": "莫言山路僻，还被好风催。行客凄凉过，村篱冷落开。晚溪寒水照，晴日数蜂来。重忆江南酒，何因把一杯。", "dynasty": "唐代", "author": "钱起", "instruct": "五言律诗"}
{"title": "燕", "content": "暂逐东风别海涯，去年营垒是谁家。春光浪信江南好，到得江南又落花。", "dynasty": "明代", "author": "陈价夫", "instruct": "七言绝句"}
{"title": "闻笛", "content": "卸帆沽酒荻花村，水色天光净不分。霜月凄凉何许笛，一声吹裂洞霆云。", "dynasty": "宋代", "author": "史弥宁", "instruct": "七言绝句"}
{"title": "缘饰吟", "content": "缘饰了时称好手，作为成处是真家。须防冷眼入观觑，傀儡都无帐幕遮。", "dynasty": "宋代", "author": "邵雍", "instruct": "七言绝句"}
{"title": "江夜舟行", "content": "烟淡月濛濛，舟行夜色中。江铺满槽水，帆展半樯风。叫曙嗷嗷雁，啼秋唧唧虫。只应催北客，早作白须翁。", "dynasty": "唐代", "author": "白居易", "instruct": "五言律诗"}
{"title": "石淙（太子时作）", "content": "三阳本是标灵纪，二室由来独擅名。霞衣霞锦千般状，云峰云岫百重生。水炫珠光遇泉客，岩悬石镜厌山精。永愿乾坤符睿算，长居膝下属欢情。", "dynasty": "唐代", "author": "李显", "instruct": "七言律诗"}
{"title": "七星杉", "content": "古杉苍苍横斗文，其干十围阴蔽野。应到夜深山月来，林色天光迷上下。", "dynasty": "宋代", "author": "曾巩", "instruct": "七言绝句"}
{"title": "书壁", "content": "住在千峰最上层，年将耳顺任腾腾。免教名字挂人齿，甘作今朝百拙僧。", "dynasty": "宋代", "author": "释宗振", "instruct": "七言绝句"}
{"title": "牡丹落后有作", "content": "未发先愁有一朝，如今零落更魂销。青丛别后无多色，红线穿来已半焦。蓄恨绮罗犹眷眷，薄情蜂蝶去飘飘。明年虽道还期在，争奈凭栏乍寂寥。", "dynasty": "唐代", "author": "孙鲂", "instruct": "七言律诗"}
{"title": "咏美人春游诗", "content": "江南二月春。东风转绿苹。不知谁家子。看花桃李津。白雪凝琼貌。明珠点绛唇。行人咸息驾。争拟洛川神。", "dynasty": "南北朝", "author": "江淹", "instruct": "五言律诗"}
{"title": "秋望吟", "content": "草色连云色，山光接水光。危楼一百尺，旅雁两三行。", "dynasty": "宋代", "author": "邵雍", "instruct": "五言绝句"}
{"title": "偶成", "content": "布衣蔬食已平平，砌草墙花也自清。醉抱竹根如意卧，十年无有唾壶声。", "dynasty": "明代", "author": "纪青", "instruct": "七言绝句"}
{"title": "奉和汉祖庙下之作", "content": "古庙风烟积，春城车骑过。方修汉祖祀，更使沛童歌。寝帐巢禽出，香烟水雾和。神心降福处，应在故乡多。", "dynasty": "唐代", "author": "皇甫冉", "instruct": "五言律诗"}
{"title": "纸帐", "content": "高卧羲皇万虑空，吟怀剥落杳无踪。恨渠纸帐关诗梦，勾引梅花搅一冬。", "dynasty": "宋代", "author": "史弥宁", "instruct": "七言绝句"}
{"title": "结交", "content": "铸镜须青铜，青铜易磨拭。结交远小人，小人难姑息。铸镜图鉴微，结交图相依。凡铜不可照，小人多是非。", "dynasty": "唐代", "author": "孟郊", "instruct": "五言律诗"}
{"title": "纵笔", "content": "温温地炉红，皎皎纸窗白。忽闻啄木声，疑是敲门客。", "dynasty": "宋代", "author": "陆游", "instruct": "五言绝句"}
{"title": "前汉门。再吟", "content": "北伐匈奴事可悲，当时将相是其谁。君臣束手平城里，三十万兵能忍饥。", "dynasty": "唐代", "author": "周昙", "instruct": "七言绝句"}
{"title": "遣兴", "content": "但肯寻诗便有诗，灵犀一点是吾师。夕阳芳草寻常物，解用多为绝妙词。", "dynasty": "清代", "author": "袁枚", "instruct": "七言绝句"}
{"title": "听雨", "content": "老来已觉此身闲，近日唐诗亦懒看。半榻白云眠听雨，一窗帘影隔春寒。", "dynasty": "宋代", "author": "黄庚", "instruct": "七言绝句"}
{"title": "池上", "content": "池榭惬幽独，狂吟学解嘲。露荷香自在，风竹冷相敲。丧志嫌孤宦，忘机爱澹交。仙山如有分，必拟访三茅。", "dynasty": "唐代", "author": "郑谷", "instruct": "五言律诗"}
{"title": "偶赋", "content": "不织不耕日，无忧无恼身。旷哉天地德，养此最閒人。", "dynasty": "宋代", "author": "姜特立", "instruct": "五言绝句"}
{"title": "十二月十七日宰执率百官请大行皇帝谥于南郊", "content": "礼属群趋上宰前，两郎奉册侍臣宣。坛前拜跪升烟罢，随处群工署奏篇。", "dynasty": "宋代", "author": "魏了翁", "instruct": "七言绝句"}
{"title": "立春偶题", "content": "昔年长恨春归晚，及到春来又恐残。今日摧颓萧寺里，闭门一任岁将阑。", "dynasty": "宋代", "author": "张嵲", "instruct": "七言绝句"}
{"title": "伊州", "content": "老去将何散老愁，新教小玉唱伊州。亦应不得多年听，未教成时已白头。", "dynasty": "唐代", "author": "白居易", "instruct": "七言绝句"}
{"title": "田家", "content": "柳阴荷锄归，豆荚未出土。呼儿夜饭牛，昨宵有微雨。", "dynasty": "清代", "author": "任瑗", "instruct": "五言绝句"}
{"title": "夜起", "content": "客榻生寒梦屡惊，披衣起坐度残更。朦朦星月僧窗下，听尽天街走马声。", "dynasty": "清代", "author": "高銮", "instruct": "七言绝句"}
{"title": "五歌。雨夜", "content": "屋小茅干雨声大，自疑身著蓑衣卧。兼似孤舟小泊时，风吹折苇来相佐。我有愁襟无可那，才成好梦刚惊破。背壁残灯不及萤，重挑却向灯前坐。", "dynasty": "唐代", "author": "陆龟蒙", "instruct": "七言律诗"}
{"title": "以坡公君如大江日千里我如此水千山底为韵作", "content": "重湖岳阳楼，五柳渊明里。定复有佳人，与之同徒倚。", "dynasty": "宋代", "author": "赵蕃", "instruct": "五言绝句"}
{"title": "南潭", "content": "匝岸青芜掩古苔，面山亭树枕潭开。有时弦管收筵促，无数凫鹥逆浪来。路入龙祠群木老，风惊渔艇一声回。人传郭恽多游此，谁见当初泛玉杯。", "dynasty": "唐代", "author": "李昌符", "instruct": "七言律诗"}
{"title": "五相", "content": "北巷通南陌，门连五相家。水分池对岸，墙隔树交花。", "dynasty": "宋代", "author": "邵雍", "instruct": "五言绝句"}
{"title": "湖上", "content": "秋鞑人散雨千丝，谁把秦笙隔院吹。但觉小桥烟外柳，春风无力逞腰支。", "dynasty": "宋代", "author": "方岳", "instruct": "七言绝句"}
{"title": "舜井", "content": "碧甃磷磷不记年，青萝锁在小山颠。向来下视千山水，疑是苍梧万里天。", "dynasty": "唐代", "author": "朱庆馀", "instruct": "七言绝句"}
{"title": "大扶", "content": "身如鱼跃上长竿，路似镜中相对看。珍重山丁扶我过，人间踽踽独行难。", "dynasty": "宋代", "author": "范成大", "instruct": "七言绝句"}
{"title": "杂咏", "content": "旧闻五岳多灵药，晚遇高人得秘文。梦境此身常是客，几时归卧华山云？", "dynasty": "宋代", "author": "陆游", "instruct": "七言绝句"}
{"title": "渔具诗。笭箵", "content": "谁谓笭箵小，我谓笭箵大。盛鱼自足餐，寘璧能为害。时将刷蘋浪，又取悬藤带。不及腰上金，何劳问蓍蔡。", "dynasty": "唐代", "author": "陆龟蒙", "instruct": "五言律诗"}
{"title": "除夜", "content": "夜久谁同坐，炉寒鼎亦澄。乱松飘雨雪，一室掩香灯。白发添新岁，清吟减旧朋。明朝待晴旭，池上看春冰。", "dynasty": "唐代", "author": "齐己", "instruct": "五言律诗"}
{"title": "阴山", "content": "阴山祠下月如霜，不为吟猿断杀肠。折得检花无处赏，带枝分与棹船郎。", "dynasty": "宋代", "author": "周文璞", "instruct": "七言绝句"}
{"title": "江南曲（一作李益诗）", "content": "长乐花枝雨点销，江城日暮好相邀。春楼不闭葳蕤锁，绿水回通宛转桥。", "dynasty": "唐代", "author": "韩翃", "instruct": "七言绝句"}
{"title": "答晁以道索书?此诗为陈师道作?", "content": "阅世真难记，如公自不忘。其于书太简，正以懒相妨。", "dynasty": "宋代", "author": "苏轼", "instruct": "五言绝句"}
{"title": "新沙", "content": "渤澥声中涨小堤，官家知后海鸥知。蓬莱有路教人到，应亦年年税紫芝。", "dynasty": "唐代", "author": "陆龟蒙", "instruct": "七言绝句"}
{"title": "晚春归山居题窗前竹 / 暮春归故山草堂诗", "content": "谷口春残黄鸟稀，辛夷花尽杏花飞。始怜幽竹山窗下，不改清阴待我归。", "dynasty": "唐代", "author": "钱起", "instruct": "七言绝句"}
{"title": "白纻辞 二", "content": "纤腰袅袅不任衣。娇怨独立特为谁。赴曲君前未忍归。上声急调中心飞。", "dynasty": "南北朝", "author": "萧衍", "instruct": "七言绝句"}
{"title": "次韵大光五羊待耿伯顺之作", "content": "康州艇子来不急，过岸橹声空复长。百尺楼头堪望远，淡烟斜日晚荒荒。", "dynasty": "宋代", "author": "陈与义", "instruct": "七言绝句"}
{"title": "东门外观刈熟，民间租米船相衔入门，喜作二", "content": "潮到灵桥绿绕船，海边力穑屡丰年。淡青山色深黄稻，恰似胥门九月天。", "dynasty": "宋代", "author": "范成大", "instruct": "七言绝句"}
{"title": "和黄山秋吟", "content": "何草青青不渐黄，班姬悲扇语凄凉。佳人笑别乘鸾女，相见毋嫌日尚长。", "dynasty": "宋代", "author": "卫宗武", "instruct": "七言绝句"}
{"title": "杨柳", "content": "为尔生来体态柔，因情感物寓风流。汝无血气何知觉，自是诗人想像求。", "dynasty": "宋代", "author": "陈景沂", "instruct": "七言绝句"}
{"title": "上沙", "content": "水边犬吠隔疏林，篱落萧森日半阴。繁杏锁红春意浅，晚梅飘粉暮寒深。", "dynasty": "宋代", "author": "范成大", "instruct": "七言绝句"}
{"title": "梦回", "content": "银漏迢迢箭缓传，梦回月在早梅边。小池冻合寒芦折，应是鸳鸯夜不眠。", "dynasty": "宋代", "author": "施枢", "instruct": "七言绝句"}
{"title": "大涤洞天留题", "content": "天然奇石耸云端，下浸龙泓一掬寒。静听潺湲眠未得，不妨乘月依阑干。", "dynasty": "宋代", "author": "谢岳甫", "instruct": "七言绝句"}
{"title": "食后", "content": "食罢一觉睡，起来两瓯茶。举头看日影，已复西南斜。乐人惜日促，忧人厌年赊。无忧无乐者，长短任生涯。", "dynasty": "唐代", "author": "白居易", "instruct": "五言律诗"}
{"title": "咏怀", "content": "愁花变出白髭须，半世辛勤一事无。道在或期君梦想，贫来争奈鬼揶揄。马卿自愧长婴疾，颜子谁怜不是愚。借取秦宫台上镜，为时开照汉妖狐。", "dynasty": "唐代", "author": "徐夤", "instruct": "七言律诗"}
{"title": "遣怀", "content": "驱驰岐路共营营，只为人间利与名。红杏园中终拟醉，白云山下懒归耕。题桥每念相如志，佩印当期季子荣。谩道强亲堪倚赖，到头须是有前程。", "dynasty": "唐代", "author": "杜荀鹤", "instruct": "七言律诗"}
{"title": "花下", "content": "花下一壶酒，定将谁举杯。雪英飞落近，疑是故人来。", "dynasty": "宋代", "author": "王安石", "instruct": "五言绝句"}
{"title": "杂题", "content": "少谈王霸谋身拙，晚好诗骚学道疏。赖有一筹差自慰，闭门不作子公书。", "dynasty": "宋代", "author": "陆游", "instruct": "七言绝句"}
{"title": "禁火", "content": "日日冒烟尘，忽忽禁火辰。塞榆关水湿，边草贼回春。岁月伤风迈，疮痍念苦辛。沙中看白骨，肠断故乡人。", "dynasty": "唐代", "author": "薛逢", "instruct": "五言律诗"}
{"title": "寓仙林寺待班戏题", "content": "听书锺鱼半月声，浪傅移住竟何曾。莫教少欠丛林债，更作今宵且过僧。", "dynasty": "宋代", "author": "杨万里", "instruct": "七言绝句"}
{"title": "争名", "content": "争名岂在更搜奇，不朽才消一句诗。穷辱未甘英气阻，乖疏还有正人知。荷香浥露侵衣润，松影和风傍枕移。只此共栖尘外境，无妨亦恋好文时。", "dynasty": "唐代", "author": "司空图", "instruct": "七言律诗"}
{"title": "即事", "content": "暝色分烟上远峰，雨声断处又晴风。宝香羞冷闲情远，落尽蔷薇一架红。", "dynasty": "宋代", "author": "施枢", "instruct": "七言绝句"}
{"title": "春归", "content": "青皇整驾欲何归，满苑残红蝶已稀。恼杀无情春又去，空留莺语怨斜晖。", "dynasty": "清代", "author": "王珍", "instruct": "七言绝句"}
{"title": "垂钓", "content": "临水一长啸，忽思十年初。三登甲乙第，一入承明庐。浮生多变化，外事有盈虚。今来伴江叟，沙头坐钓鱼。", "dynasty": "唐代", "author": "白居易", "instruct": "五言律诗"}
{"title": "对菊", "content": "欲荒三径负归期，魂梦何曾到短篱。九辩不歌陶令老，清香还许入谁诗。", "dynasty": "宋代", "author": "施枢", "instruct": "七言绝句"}
{"title": "寻道者所隐不遇（一作于鹄诗，题作访隐者不遇）", "content": "篱外涓涓涧水流，槿花半点夕阳收。欲题名字知相访，又恐芭蕉不奈秋。", "dynasty": "唐代", "author": "窦巩", "instruct": "七言绝句"}
{"title": "榕树", "content": "直不为楹圆不轮，斧斤亦复赦渠薪。数株连碧真成菌，一胫空肥总是筋。", "dynasty": "宋代", "author": "杨万里", "instruct": "七言绝句"}
{"title": "早春", "content": "运行元化不参差，四极中华共一时。正气才随灰律变，残寒便被柳条欺。冰融大泽朝阳觉，草绿陈根夜雨知。不信风光疾于箭，年来年去变霜髭。", "dynasty": "唐代", "author": "方干", "instruct": "七言律诗"}
{"title": "牛", "content": "齐歌初入相，燕阵早横功。欲向桃林下，先过梓树中。在吴频喘月，奔梦屡惊风。不用五丁士，如何九折通。", "dynasty": "唐代", "author": "李峤", "instruct": "五言律诗"}
{"title": "忆归", "content": "新城非故里，终日想柴扃。兴罢花还落，愁来酒欲醒。何人初发白，几处乱山青。远忆湘江上，渔歌对月听。", "dynasty": "唐代", "author": "杜牧", "instruct": "五言律诗"}
{"title": "八骏图", "content": "丹雘传真未得真，那知筋骨与精神。只今恃骏凭毛色，绿耳骅骝赚杀人。", "dynasty": "唐代", "author": "杜荀鹤", "instruct": "七言绝句"}
{"title": "晓径", "content": "萝径朝飞雨，莓苔梁翠浓。登山双屐健，自拟少年同。", "dynasty": "宋代", "author": "高遁翁", "instruct": "五言绝句"}
{"title": "秋日诗", "content": "苍茫望落景。羇旅对穷秋。赖有南园菊。残花足解愁。", "dynasty": "南北朝", "author": "庾信", "instruct": "五言绝句"}
{"title": "岁除", "content": "索米长安久倦游，寂无杯盎洗牢愁。岁除借问除何事，除尽朱颜与黑头。", "dynasty": "宋代", "author": "石懋", "instruct": "七言绝句"}
{"title": "又雪", "content": "南雪不到地，青崖沾未消。微微向日薄，脉脉去人遥。冬热鸳鸯病，峡深豺虎骄。愁边有江水，焉得北之朝。", "dynasty": "唐代", "author": "杜甫", "instruct": "五言律诗"}
{"title": "对镜", "content": "面大如盘七尺身，珥貂自合上麒麟。诗家事业君休问，不独穷人亦瘦人。", "dynasty": "宋代", "author": "陆游", "instruct": "七言绝句"}
{"title": "子夜吴歌", "content": "玄发照秋水，茱萸香未歇。风吹夜合花，露湿衣上月。", "dynasty": "宋代", "author": "谢翱", "instruct": "五言绝句"}
{"title": "北渚", "content": "南荡不可度，北渚风浪生。向来狐兔迹，已复蛟鼍鸣。", "dynasty": "宋代", "author": "陈师道", "instruct": "五言绝句"}
{"title": "李粹伯命赋枕流已读佳篇不容着语戏书二伽陀", "content": "水轩宴坐死灰同，一息呼号万窍风。纵有溪流清似镜，不知何处洗虚空。", "dynasty": "宋代", "author": "曾协", "instruct": "七言绝句"}
{"title": "诣红楼院寻广宣不遇留题", "content": "柿叶翻红霜景秋，碧天如水倚红楼。隔窗爱竹有人问，遣向邻房觅户钩。", "dynasty": "唐代", "author": "李益", "instruct": "七言绝句"}
{"title": "阙题", "content": "朝披梦泽云，笠钓青茫茫。暮跨紫鳞去，海气侵肌凉。", "dynasty": "唐代", "author": "李白", "instruct": "五言绝句"}
{"title": "杂咏", "content": "女郎花树新移种，官长梅园亦探租。作尽人间儿戏事，谁知空橐一钱无？", "dynasty": "宋代", "author": "陆游", "instruct": "七言绝句"}
{"title": "已亥杂诗 45", "content": "眼前二万里风雷，飞出胸中不费才。枉破期门佽飞胆，至今骇道遇仙回。", "dynasty": "清代", "author": "龚自珍", "instruct": "七言绝句"}
{"title": "何如吟", "content": "立身须作真男子，临事无为浅丈夫。料得人生皆素定，空多计较竟何如。", "dynasty": "宋代", "author": "邵雍", "instruct": "七言绝句"}
{"title": "温泉", "content": "怀哉经始心，与世共游赏。为语往来人，莫起骊山想。", "dynasty": "宋代", "author": "李吕", "instruct": "五言绝句"}
{"title": "月中飞萤诗", "content": "远度时依幕，斜来如畏窗。向月光还尽，临池影更双。", "dynasty": "南北朝", "author": "纪少瑜", "instruct": "五言绝句"}
{"title": "拟咏怀诗 二七", "content": "被甲阳云台。重云久未开。鸡鸣楚地尽。鹤唳秦军来。罗梁犹下礌。杨排久飞灰。出门车轴折。吾王不复回。", "dynasty": "南北朝", "author": "庾信", "instruct": "五言律诗"}
{"title": "夜雪", "content": "伴眼文书细作行，昏昏愁卧雪穿廊。何人恰弄风前备，错认梅花到枕旁。", "dynasty": "宋代", "author": "韩元吉", "instruct": "七言绝句"}
{"title": "白发", "content": "白发生来三十年，而今须鬓尽皤然。歌吟终日如狂叟，衰疾多时似瘦仙。八戒夜持香火印，三光朝念蕊珠篇。其馀便被春收拾，不作闲游即醉眠。", "dynasty": "唐代", "author": "白居易", "instruct": "七言律诗"}
{"title": "送燕", "content": "见尔来齐去亦齐，空巢零落屋庐低。更无心记衔泥处，花絮春风小院西。", "dynasty": "宋代", "author": "朱淑真", "instruct": "七言绝句"}
{"title": "寓目", "content": "园桂悬心碧，池莲饫眼红。此生真远客，几别即衰翁。小幌风烟入，高窗雾雨通。新知他日好，锦瑟傍朱栊。", "dynasty": "唐代", "author": "李商隐", "instruct": "五言律诗"}
{"title": "秋夕", "content": "隔户度轻砧，空阶鸣络纬。此处少梧桐，不知落叶未。", "dynasty": "清代", "author": "毕际有", "instruct": "五言绝句"}
{"title": "辞九江李郎中入关", "content": "帝里无相识，何门迹可亲。愿开言重口，荐与分深人。卷许新诗出，家怜旧业贫。今从九江去，应免更迷津。", "dynasty": "唐代", "author": "杜荀鹤", "instruct": "五言律诗"}
{"title": "午窗", "content": "恩赋支离粟一囊，午窗卧看世人忙。东家学究穷于我，六月褒衣上讲堂。", "dynasty": "宋代", "author": "刘克庄", "instruct": "七言绝句"}
{"title": "石菊", "content": "干弱叶织花特奇，艳浓九夏到秋进。枝头结实元为乐，争奈越中人罕知。", "dynasty": "宋代", "author": "史铸", "instruct": "七言绝句"}
{"title": "戊申看花诗", "content": "宝林双树影婆娑，普照花间系玉珂。如此春光独憔悴，可怜只是恨人多。", "dynasty": "清代", "author": "余怀", "instruct": "七言绝句"}
{"title": "贾天锡惠宝薰乞诗多以兵卫森画戟燕寝凝清香", "content": "险心游万仞，躁欲生五兵。隐几香一炷，露台湛空明。", "dynasty": "宋代", "author": "黄庭坚", "instruct": "五言绝句"}
{"title": "骢马", "content": "枥上浮云骢，本出吴门中。发迹来东道，长鸣起北风。回鞍拂桂白，赪汗类尘红。灭没徒留影，无因图汉宫。", "dynasty": "唐代", "author": "庾抱", "instruct": "五言律诗"}
{"title": "偶行后圃成三绝", "content": "琅玕十丈箨龙孙，已向梢头散绿阴。他日雪霜颜色好，正缘外直内虚心。", "dynasty": "宋代", "author": "王炎", "instruct": "七言绝句"}
{"title": "三友堂", "content": "寒窗政尔念萧瑟，况复故人疎近音。凭栏为子赋三友，便觉冰霜千古心。", "dynasty": "宋代", "author": "张栻", "instruct": "七言绝句"}
{"title": "和静照诗韵", "content": "寻幽觅胜到天台，触目风光剪剪开。欲问昙猷旧遗迹，千山排闼送青来。", "dynasty": "宋代", "author": "释妙弘", "instruct": "七言绝句"}
{"title": "相和歌辞·襄阳曲", "content": "大堤女儿郎莫寻，三三五五结同心。清晨对镜冶容色，意欲取郎千万金。", "dynasty": "唐代", "author": "施肩吾", "instruct": "七言绝句"}
{"title": "盛山十二诗。隐月岫", "content": "初映钩如线，终衔镜似钩。远澄秋水色，高倚晓河流。", "dynasty": "唐代", "author": "韦处厚", "instruct": "五言绝句"}
{"title": "春雨", "content": "片片红梅落，纤纤绿草生。无端夜来雨，又碍出门行。", "dynasty": "宋代", "author": "陆游", "instruct": "五言绝句"}
{"title": "玉簪", "content": "瑶池仙子宴流霞，醉里遗簪幻作花。万斛浓香山麝馥，随风吹落到君家。", "dynasty": "宋代", "author": "王安石", "instruct": "七言绝句"}
{"title": "官阁", "content": "兰歌灭烛暗逢迎，槛倚红梅发艳轻。半醉卷帘春雪里，竹厨濩火夜分情。", "dynasty": "明代", "author": "汤显祖", "instruct": "七言绝句"}
{"title": "午梦", "content": "若爰幽窗午梦长，此中与世暂相忘。华山处士如容见，不觅仙方觅睡方。", "dynasty": "宋代", "author": "陆游", "instruct": "七言绝句"}
{"title": "陇头流水歌三叠代内作", "content": "陇水呜咽流，各自东西下。生男不下堂，生女弃中野。", "dynasty": "明代", "author": "徐祯卿", "instruct": "五言绝句"}
{"title": "早行二绝", "content": "二十五声更漏短，那将残漏费征涂。铃斋拟欲寻胡蝶，朱墨还应许我无。", "dynasty": "宋代", "author": "葛立方", "instruct": "七言绝句"}
{"title": "巢", "content": "昏昏雾雨暗衡茅，儿女随宜治酒殽。便觉此身如在蜀，一盘笼饼是豌巢。", "dynasty": "宋代", "author": "陆游", "instruct": "七言绝句"}
{"title": "和之美河洲四诗", "content": "冉冉河洲晓，晴霞登木杪。稍见水烟开，孤舟天际小。", "dynasty": "宋代", "author": "司马光", "instruct": "五言绝句"}
{"title": "析柳", "content": "阳关一曲灞桥春，垂绿阴中别恨新。漫折青丝千万缕，多应绊不住行人。", "dynasty": "宋代", "author": "黄庚", "instruct": "七言绝句"}
{"title": "游东堂咏桐诗", "content": "孤桐北窗外。高枝百尺余。叶生既婀娜。叶落更扶疏。无华复无实。何以赠离居。裁为珪与瑞。足可命参墟。", "dynasty": "南北朝", "author": "谢朓", "instruct": "五言律诗"}
{"title": "秦淮", "content": "往在秦淮问六朝，江楼只有女吹箫。昭阳太极无行路，岁岁鹅黄土柳条。", "dynasty": "宋代", "author": "张榘", "instruct": "七言绝句"}
{"title": "墨梅", "content": "须知造物元无物，刚被花光强造端。认得色空都是幻，南枝非暖北枝寒。", "dynasty": "宋代", "author": "赵葵", "instruct": "七言绝句"}
{"title": "亡后见形诗", "content": "异国非所志，烦劳殊清闲。惊涛千万里，无乃见钟山。", "dynasty": "唐代", "author": "李煜", "instruct": "五言绝句"}
{"title": "梅", "content": "非云非雪月初浮，疑是佳人狐白裘。细雨狂风莫欺折，冰肌玉骨未禁愁。", "dynasty": "宋代", "author": "潘大临", "instruct": "七言绝句"}
{"title": "二吕", "content": "韩吕真乔木，蟠根与国同。伯泰太史氏，子约大愚公。", "dynasty": "宋代", "author": "刘克庄", "instruct": "五言绝句"}
{"title": "登天目山下作", "content": "去岁离秦望，今冬使楚关。泪添天目水，发变海头山。别母乌南逝，辞兄雁北还。宦游偏不乐，长为忆慈颜。", "dynasty": "唐代", "author": "张万顷", "instruct": "五言律诗"}
{"title": "李韶州著书常论释氏之理贵州有能公遗迹诗以问之", "content": "常日区中暇，时闻象外言。曹溪有宗旨，一为勘心源。", "dynasty": "唐代", "author": "权德舆", "instruct": "五言绝句"}
{"title": "桃花", "content": "每对春风竞吐芳，胭脂颜色更浓妆。含羞自是不言者，从此成蹊入醉乡。", "dynasty": "宋代", "author": "朱淑真", "instruct": "七言绝句"}
{"title": "西河郡太原守张夫人挽歌", "content": "鹊印庆仍传，鱼轩宠莫先。从夫元凯贵，训子孟轲贤。龙是双归日，鸾非独舞年。哀容今共尽，凄怆杜陵田。", "dynasty": "唐代", "author": "岑参", "instruct": "五言律诗"}
{"title": "横吹曲辞。望行人", "content": "秋风窗下起，旅雁向南飞。日日出门望，家家行客归。无因见边使，空待寄寒衣。独闭青楼暮，烟深鸟雀稀。", "dynasty": "唐代", "author": "张籍", "instruct": "五言律诗"}
{"title": "子用惠鱼四轴以诗谢之", "content": "掉尾扬鬐气象閒，或潜或跃出毫端。非鱼知得鱼如许，岂在濠梁子细观。", "dynasty": "宋代", "author": "王炎", "instruct": "七言绝句"}
{"title": "使回赴苏州道中作", "content": "春风何事远相催，路尽天涯始却回。万里无人空楚水，孤帆送客到鱼台。", "dynasty": "唐代", "author": "刘长卿", "instruct": "七言绝句"}
{"title": "唐姬饮酒歌", "content": "皇天倾，后土颓，王降世兮汉祚衰。王作黄泉兮誓相随，王死胡用吾身为？", "dynasty": "元代", "author": "杨维桢", "instruct": "七言绝句"}
{"title": "虎溪", "content": "白日经檐短，风霜吹客衣。梅梢惊岁晚，沙际看春归。", "dynasty": "宋代", "author": "林仲嘉", "instruct": "五言绝句"}
{"title": "芳兰", "content": "春晖开紫苑，淑景媚兰场。映庭含浅色，凝露泫浮光。日丽参差影，风传轻重香。会须君子折，佩里作芬芳。", "dynasty": "唐代", "author": "李世民", "instruct": "五言律诗"}
{"title": "秋思", "content": "残暑偏能著此翁，吹襟剩喜得西风。露滋小径兰苕冷，月射高梁燕户空。衰病呻吟真一洗，醉歌跌宕与谁同？从今日日增幽兴，水际先丹数叶枫。", "dynasty": "宋代", "author": "陆游", "instruct": "七言律诗"}
{"title": "咏尘", "content": "仙浦生罗袜，神京染素衣。裨山期益峻，照日幸增辉。夕伴龙媒合，朝游凤辇归。独怜范甑下，思绕画梁飞。", "dynasty": "唐代", "author": "张说", "instruct": "五言律诗"}
{"title": "暮秋", "content": "舍前舍後养鱼塘，溪北溪南打稻场。喜事一双黄蛱蝶，随人往来弄秋光。", "dynasty": "宋代", "author": "陆游", "instruct": "七言绝句"}
{"title": "送琴师毛敏仲北行", "content": "五里十里亭长短，千帆万帆船去来。请君收泪向前去，要看幽州金筑台。", "dynasty": "宋代", "author": "汪元量", "instruct": "七言绝句"}
{"title": "高楠", "content": "楠树色冥冥，江边一盖青。近根开药圃，接叶制茅亭。落景阴犹合，微风韵可听。寻常绝醉困，卧此片时醒。", "dynasty": "唐代", "author": "杜甫", "instruct": "五言律诗"}
{"title": "儒林", "content": "穷巷空伤老治经，由来命薄是诸生。正须尽力排黄老，刺彘才能得利兵。", "dynasty": "宋代", "author": "宋祁", "instruct": "七言绝句"}
{"title": "车湖", "content": "忆昔车公居此地，遗墟缭绕临清渊。惜哉断石文尚在，野老不识投波澜。", "dynasty": "宋代", "author": "张俞", "instruct": "七言绝句"}
{"title": "第一峰诗", "content": "穿云踏月登茅岭，一阵西风吹客衣。松俨立兮如伏，山週回兮若帏。竹泉清可鉴，苔石坐忘归。鹤唳空霭，猿啼翠微。白露下，碧烟飞。适意，忘机。嘘，欷。", "dynasty": "宋代", "author": "张榘", "instruct": "七言律诗"}
{"title": "鸥渚亭次韵茂洪西湖三诗", "content": "出城犹记四年前，朝看西湖到暮烟。自有南湖相暖热，可曾频过六桥边。", "dynasty": "宋代", "author": "张镃", "instruct": "七言绝句"}
{"title": "雁阵", "content": "出塞行行如出战，衔芦寂寂类衔枚。平沙夜宿排形势，谁为王师破得来。", "dynasty": "宋代", "author": "刘克庄", "instruct": "七言绝句"}
{"title": "冬至", "content": "冬至宵虽短，孤眠恨自长。枕单寒入梦，窗破月窥床。", "dynasty": "宋代", "author": "龙辅", "instruct": "五言绝句"}
{"title": "瓶梅", "content": "纸窗见月影横斜，不是桃花与李花。一夜清吟忘客睡，只愁到晓鬓双华。", "dynasty": "宋代", "author": "赵蕃", "instruct": "七言绝句"}
{"title": "岁仗", "content": "玉帛朝元万国来，鸡人晓唱五门开。春排北极迎仙驭，日捧南山入寿杯。歌舜薰风铿剑佩，祝尧嘉气霭楼台。可怜四海车书共，重见萧曹佐汉材。", "dynasty": "唐代", "author": "罗邺", "instruct": "七言律诗"}
{"title": "园中作", "content": "谁采桄榔寄一枝，北来万里为扶衰？风光最爱初寒候，怀抱殊胜未老时。闲引微泉成曲涧，尽除枯蔓补疏篱。花前自笑童心布，更伴群儿竹马嬉。", "dynasty": "宋代", "author": "陆游", "instruct": "七言律诗"}
{"title": "联句诗", "content": "倾城非人美。千载难重逢。虽怀轩中意。愧无鬓发容。", "dynasty": "南北朝", "author": "萧衍", "instruct": "五言绝句"}
{"title": "石潴", "content": "古岸陶为器，高林尽一焚。焰红湘浦口，烟浊洞庭云。迥野煤飞乱，遥空爆响闻。地形穿凿势，恐到祝融坟。", "dynasty": "唐代", "author": "李群玉", "instruct": "五言律诗"}
{"title": "苦吟", "content": "朝吟复暮吟，只此望知音。举世轻孤立，何人念苦心。他乡无旧识，落日羡归禽。况住寒江上，渔家似故林。", "dynasty": "唐代", "author": "崔涂", "instruct": "五言律诗"}
{"title": "新蝉（一作司空曙诗）", "content": "今朝蝉忽鸣，迁客若为情。便觉一年谢，能令万感生。微风方满树，落日稍沈城。为问同怀者，凄凉听几声。", "dynasty": "唐代", "author": "耿湋", "instruct": "五言律诗"}
{"title": "剑池", "content": "秦帝南巡厌火精，苍黄埋剑故丰城。霸图缭戾金龙蛰，坤道扶摇紫气生。星斗卧来闲窟穴，雌雄飞去变澄泓。永怀惆怅中宵作，不见春雷发匣声。", "dynasty": "唐代", "author": "陈陶", "instruct": "七言律诗"}
{"title": "赋得携手上河梁应诏诗", "content": "早秋天气凉。分手关山长。云愁数处黑。木落几枝黄。鸟归犹识路。流去不知乡。秦川心断绝。何悟是河梁。", "dynasty": "隋代", "author": "江总", "instruct": "五言律诗"}
{"title": "商翁", "content": "初隐灵芝处，终逃小橘中。谁言秦法密，网不得商翁。", "dynasty": "宋代", "author": "刘克庄", "instruct": "五言绝句"}
{"title": "张仲良久约出郊以诗督之", "content": "百花亭下花如海，子厚宅前溪似油。幕下风流法曹掾，坐窗犹未作遨头。", "dynasty": "宋代", "author": "杨万里", "instruct": "七言绝句"}
{"title": "酒后诗", "content": "晨节无两淹。年意不俱处。自非羽酌欢。何用慰愁旅。", "dynasty": "南北朝", "author": "鲍照", "instruct": "五言绝句"}
{"title": "又和", "content": "风裹行云不自由，低眉重整玉搔头。桃根纵有飞花渡，燕子宁无接翅楼。", "dynasty": "宋代", "author": "洪咨夔", "instruct": "七言绝句"}
{"title": "度桂岭歌", "content": "桂阳岭，下下复高高。人稀鸟兽骇，地远草木豪。寄言迁金子，知余歌者劳。", "dynasty": "唐代", "author": "刘禹锡", "instruct": "七言绝句"}
{"title": "闻雁", "content": "过尽梅花把酒稀，熏笼香冷换春衣。秦关汉苑无消息，又在江南送雁归。", "dynasty": "宋代", "author": "陆游", "instruct": "七言绝句"}
{"title": "小蟹", "content": "骨甲与支节，解络尤精研。手足虽尔多，能使如一钱。", "dynasty": "宋代", "author": "文同", "instruct": "五言绝句"}
{"title": "自儆", "content": "学当尽力去浮华，从事文辞但可嗟。造道浅深看应物，修身勤惰验齐家。", "dynasty": "宋代", "author": "陆游", "instruct": "七言绝句"}
{"title": "萍", "content": "二月虹初见，三春蚁正浮。青蘋含吹转，紫蒂带波流。屡逐明神荐，常随旅客游。既能甜似蜜，还绕楚王舟。", "dynasty": "唐代", "author": "李峤", "instruct": "五言律诗"}
{"title": "传度后作", "content": "道人原力如天溥，度尽众生方自度。若还纤芥未蒙恩，我终不舍升天路。", "dynasty": "宋代", "author": "张继先", "instruct": "七言绝句"}
{"title": "春深", "content": "新染蔷薇一扑黄，梨花乱舞白霓裳。凭谁收拾春风去，催发酴醾满架香。", "dynasty": "元代", "author": "刘秉忠", "instruct": "七言绝句"}
{"title": "海棠", "content": "绚丽繁霞彩，荧煌瑞锦堆。夜深疑睡去，日暖怕慵来。", "dynasty": "宋代", "author": "姜特立", "instruct": "五言绝句"}
{"title": "写新诗寄微之，偶题卷后", "content": "写了吟看满卷愁，浅红笺纸小银钩。未容寄与微之去，已被人传到越州。", "dynasty": "唐代", "author": "白居易", "instruct": "七言绝句"}
{"title": "闺情", "content": "闲拈花片贴纱窗，绣幕斜飞燕子双。细数归期相次近，倚楼日日望春江。", "dynasty": "宋代", "author": "陈允平", "instruct": "七言绝句"}
{"title": "峡州", "content": "自昔夷陵争战进，时平不复问干戈。三游洞里寻遗迹，至喜亭前足雅歌。", "dynasty": "宋代", "author": "洪迈", "instruct": "七言绝句"}
{"title": "铁锡", "content": "八环流韵宝枝鸣，古铁无花紫翠明。莫遣闲人容易振，泉飞石落鬼寰惊。", "dynasty": "宋代", "author": "范成大", "instruct": "七言绝句"}
{"title": "一夕风雨花药都尽唯有豨莶一丛濯濯得意戏题", "content": "红药山丹逐晓风，春荣分到豨莶丛。朱颜颇欲辞镜去，煮叶掘根傥见功。", "dynasty": "宋代", "author": "黄庭坚", "instruct": "七言绝句"}
{"title": "自警", "content": "司马赋中聊讽一，伯鱼诗外又闻三。空馀物表陵云气，不向师前立雪参。", "dynasty": "宋代", "author": "刘克庄", "instruct": "七言绝句"}
{"title": "诗", "content": "惆怅怀平素。岂乐于兹同。岂宴栖末景。游豫蹑余踪。", "dynasty": "魏晋", "author": "陆机", "instruct": "五言绝句"}
{"title": "秋燕", "content": "从扑香尘拂面飞，怜渠只为解相依。经冬好近深炉暖，何必千岩万水归。", "dynasty": "唐代", "author": "司空图", "instruct": "七言绝句"}
{"title": "乱石", "content": "虎踞龙蹲纵复横，星光渐减雨痕生。不须并碍东西路，哭杀厨头阮步兵。", "dynasty": "唐代", "author": "李商隐", "instruct": "七言绝句"}
{"title": "蝶", "content": "叶叶复翻翻，斜桥对侧门。芦花惟有白，柳絮可能温。西子寻遗殿，昭君觅故村。年年芳物尽，来别败兰荪。", "dynasty": "唐代", "author": "李商隐", "instruct": "五言律诗"}
{"title": "送李五", "content": "玉碗金罍倾送君，江西日入起黄云。扁舟乘月暂来去，谁道沧浪吴楚分。", "dynasty": "唐代", "author": "王昌龄", "instruct": "七言绝句"}
{"title": "四时", "content": "春水满四泽，夏云多奇峰。秋月扬明晖，冬岭秀寒松。", "dynasty": "魏晋", "author": "陶渊明", "instruct": "五言绝句"}
{"title": "与虞记室诸人咏扇诗", "content": "如珪信非玷。学月但为轮。机杼蘼芜妾。裁缝箧笥人。摇风入素手。占曲掩朱唇。罗袖幸拂拭。微芳聊可因。", "dynasty": "南北朝", "author": "何逊", "instruct": "五言律诗"}
{"title": "咏月", "content": "湖上风高动白蘋，暂延清景此逡巡。隔年违别成何事，半夜相看似故人。蟾向静中矜爪距，兔隈明处弄精神。嫦娥老大应惆怅，倚泣苍苍桂一轮。", "dynasty": "唐代", "author": "罗隐", "instruct": "七言律诗"}
{"title": "咏史", "content": "关雎泽竭自师陉，直到瓜丘烬六经。户外流虫争掩鼻，当年已作鲍鱼腥。", "dynasty": "宋代", "author": "陈普", "instruct": "七言绝句"}
{"title": "归田", "content": "陶君三十七，挂绶出都门。我亦今年去，商山淅岸村。冬修方丈室，春种桔槔园。千万人间事，从兹不复言。", "dynasty": "唐代", "author": "元稹", "instruct": "五言律诗"}
{"title": "王章", "content": "壮士轩昂非自谋，近臣当为国深忧。区区女子无高意，追念牛衣暖即休。", "dynasty": "宋代", "author": "王安石", "instruct": "七言绝句"}
{"title": "已亥杂诗 18", "content": "词家从不觅知音，累汝千回带泪吟。惹得尔翁怀抱恶，小桥独立惨归心。", "dynasty": "清代", "author": "龚自珍", "instruct": "七言绝句"}
{"title": "看嵩洛有叹", "content": "今日看嵩洛，回头叹世间。荣华急如水，忧患大于山。见苦方知乐，经忙始爱闲。未闻笼里鸟，飞出肯飞还。", "dynasty": "唐代", "author": "白居易", "instruct": "五言律诗"}
{"title": "春秋战国门。再吟", "content": "赵解重围魏再昌，信陵贤德日馨芳。昏蒙愚主听谗说，公子云亡国亦亡。", "dynasty": "唐代", "author": "周昙", "instruct": "七言绝句"}
{"title": "撷菜", "content": "秋来霜露满东园，芦菔生儿芥有孙。我与何曾同一饱，不知何苦食鸡豚。", "dynasty": "宋代", "author": "苏轼", "instruct": "七言绝句"}
{"title": "袭美初植松桂偶题", "content": "轩阴冉冉移斜日，寒韵泠泠入晚风。烟格月姿曾不改，至今犹似在山中。", "dynasty": "唐代", "author": "陆龟蒙", "instruct": "七言绝句"}
{"title": "偶成", "content": "仲明我友一肝肠，爱子殷勤出妙方。病后药囊朝壁垒，老来贝叶是资粮。", "dynasty": "宋代", "author": "李流谦", "instruct": "七言绝句"}
{"title": "人有画花中四伦者偶记毗陵旧诗即题其上", "content": "夭桃艳杏得春饶，涧草林花口亦殽。谁似三君丈人行，万山深处自论交。", "dynasty": "宋代", "author": "家铉翁", "instruct": "七言绝句"}
{"title": "送僧", "content": "此生披衲过，在世得身闲。日午游都市，天寒往华山。言归文字外，意出有无间。仙掌云边树，巢禽时出关。", "dynasty": "唐代", "author": "贾岛", "instruct": "五言律诗"}
{"title": "边戍诗", "content": "秋月出中天。远近无偏异。共照一光辉。各怀离别思。", "dynasty": "南北朝", "author": "萧衍", "instruct": "五言绝句"}
{"title": "古意", "content": "故人留雅曲，今与新人弹。新人听不足，复使後人欢。", "dynasty": "宋代", "author": "梅尧臣", "instruct": "五言绝句"}
{"title": "数日", "content": "数日秋风欺病夫，尽吹黄叶下庭芜。林疏放得遥山出，又被云遮一半无。", "dynasty": "宋代", "author": "赵师秀", "instruct": "七言绝句"}
{"title": "头风戏作", "content": "出门处处皆桃李，我独呻吟一室中。只道有诗敺疟鬼，谁知无檄愈头风！", "dynasty": "宋代", "author": "陆游", "instruct": "七言绝句"}
{"title": "系马辞", "content": "谁系西枝马，马嘶花乱飞。乱飞浑自可，莫遣折花枝。", "dynasty": "元代", "author": "杨维桢", "instruct": "五言绝句"}
{"title": "咏蝇", "content": "营营止于棘，或赤而或黑。皓皓染成污，奸魂并佞魄。", "dynasty": "宋代", "author": "卫宗武", "instruct": "五言绝句"}
{"title": "荷花", "content": "亭亭青盖倚宫妆，新浴温泉体自香。暂借清风来一霎，欲披云锦见蜂房。", "dynasty": "宋代", "author": "王之道", "instruct": "七言绝句"}
{"title": "北苑侍宴杂咏诗。风", "content": "昨朝才解冻，今日又开花。帝力无人识，谁知玩物华。", "dynasty": "唐代", "author": "徐铉", "instruct": "五言绝句"}
{"title": "晓起", "content": "霜挟清寒冻杀人，袖中十指怯头巾。金篦落地拾不得，却是穿窗晓日痕。", "dynasty": "宋代", "author": "杨万里", "instruct": "七言绝句"}
{"title": "古意", "content": "女伴朝来说，知君欲弃捐。懒梳明镜下，羞到画堂前。有泪沾脂粉，无情理管弦。不知将巧笑，更遣向谁怜。", "dynasty": "唐代", "author": "戎昱", "instruct": "五言律诗"}
{"title": "泉", "content": "远辞岩窦泻潺潺，静拂云根别故山。可惜寒声留不得，旋添波浪向人间。", "dynasty": "唐代", "author": "崔涂", "instruct": "七言绝句"}
{"title": "齐山", "content": "秋浦分光来郡阁，清溪送影落征船。翠微亭冠烟霞外，又遇携壶太守贤。", "dynasty": "宋代", "author": "狄咸", "instruct": "七言绝句"}
{"title": "苑外至龙兴院作", "content": "朝游天苑外，忽见法筵开。山势当空出，云阴满地来。疏钟清月殿，幽梵静花台。日暮香林下，飘飘仙步回。", "dynasty": "唐代", "author": "储光羲", "instruct": "五言律诗"}
{"title": "自湘赴广道间杂咏 永州晓行", "content": "推枕月微明，登车才五更。啼破千山暝，枝禽三两声。", "dynasty": "宋代", "author": "李曾伯", "instruct": "五言绝句"}
{"title": "后斋回望诗", "content": "高轩瞰四野。临牖眺襟带。望山白云里。望水平原外。夏木转成帷。秋荷渐如盖。巩洛常睠然。摇心片悬斾。", "dynasty": "南北朝", "author": "谢朓", "instruct": "五言律诗"}
{"title": "独行", "content": "登山临水送将归，揽涕无从日向微。水远山高动千里，春风浩浩客吹衣。", "dynasty": "宋代", "author": "赵蕃", "instruct": "七言绝句"}
{"title": "晨起", "content": "晓色教不睡，卷帘清气中。林残数枝月，发冷一梳风。并鸟含钟语，欹荷隔雾空。莫疑营白日，道路本无穷。", "dynasty": "唐代", "author": "曹松", "instruct": "五言律诗"}
{"title": "和梅花百咏诗 其六 溪梅", "content": "香雾氤氲霭碧湾，流澌一夜送潺湲。低垂乱惹珠光溅，疑是疑非响佩环。", "dynasty": "明代", "author": "王夫之", "instruct": "七言绝句"}
{"title": "州桥", "content": "州桥南北是天街，父老年年等驾回。忍泪失声询使者，\"几时真有六军来？\"", "dynasty": "宋代", "author": "范成大", "instruct": "七言绝句"}
{"title": "屏", "content": "洞彻琉璃蔽，威纡屈膝回。锦中云母列，霞上织成开。山水含春动，神仙倒景来。修身兼竭节，谁识作铭才。", "dynasty": "唐代", "author": "李峤", "instruct": "五言律诗"}
{"title": "惜花", "content": "落尽万株红，无人解系风。今朝芳径里，惆怅锦机空。", "dynasty": "唐代", "author": "施肩吾", "instruct": "五言绝句"}
{"title": "春词", "content": "玉殿重帘卷水晶，椒花柏叶圣人清。千春万岁承明主，长听云韶歌管声。", "dynasty": "宋代", "author": "毛滂", "instruct": "七言绝句"}
{"title": "春寒", "content": "料峭东风破客衣，春寒不比腊前时。绝怜墙角樱桃树，全似梅花雪后枝。", "dynasty": "宋代", "author": "高翥", "instruct": "七言绝句"}
{"title": "重题", "content": "涕泗不能收，哭君余白头。儿童相识尽，宇宙此生浮。江雨铭旌湿，湖风井径秋。还瞻魏太子，宾客减应刘。", "dynasty": "唐代", "author": "杜甫", "instruct": "五言律诗"}
{"title": "云岑", "content": "云岑抱秋阴，水木起夜色。原野渐萧条，田禾卷阡陌。", "dynasty": "宋代", "author": "姜特立", "instruct": "五言绝句"}
{"title": "忆别", "content": "一家去住两关情，行李萧然又出京。记得别时寒食后，断烟残雨石头城。", "dynasty": "明代", "author": "曾棨", "instruct": "七言绝句"}
{"title": "喻吟", "content": "日用是何专，吟疲即坐禅。此生还可喜，馀事不相便。头白无邪里，魂清有象先。江花与芳草，莫染我情田。", "dynasty": "唐代", "author": "齐己", "instruct": "五言律诗"}
{"title": "夜坐油尽戏作", "content": "欲尽残灯更有情，可怜剪断读书声。区区纸上太痴计，一笑开门看月明。", "dynasty": "宋代", "author": "陆游", "instruct": "七言绝句"}
{"title": "郊庙歌辞。祀风师乐章。送神", "content": "微穆敷华能应节，飘扬发彩宜行庆。送迎灵驾神心享，跪拜灵坛礼容盛。气和草木发萌芽，德畅禽鱼遂翔泳。永望翠盖逐流云，自兹率土调春令。", "dynasty": "唐代", "author": "包佶", "instruct": "七言律诗"}
{"title": "候人", "content": "林木南山荟蔚时，工斤樵斧竟朝侪。举知趋利青冥上，不念幽闺季女饥。", "dynasty": "宋代", "author": "张载", "instruct": "七言绝句"}
{"title": "天河", "content": "常时任显晦，秋至辄分明。纵被微云掩，终能永夜清。含星动双阙，伴月照边城。牛女年年渡，何曾风浪生。", "dynasty": "唐代", "author": "杜甫", "instruct": "五言律诗"}
{"title": "见故人李均所借古镜恨其未获归府斯人已亡怆然有作", "content": "故人留镜无归处，今日怀君试暂窥。岁久岂堪尘自入，夜长应待月相随。空怜琼树曾临匣，犹见菱花独映池。所恨平生还不早，如今始挂陇头枝。", "dynasty": "唐代", "author": "刘长卿", "instruct": "七言律诗"}
{"title": "谒茔", "content": "新晴冲晓谒先茔，颇爱山行竹树清。日午未须回俗驾，且留趺坐听松声。", "dynasty": "宋代", "author": "姜特立", "instruct": "七言绝句"}
{"title": "回前诗", "content": "浮生着甚苦奔忙，盛席华筵终散场。悲喜千般同幻渺，古今一梦尽荒唐。漫言红袖啼痕重，更有情痴抱恨长。字字看来皆是血，十年辛苦不寻常。", "dynasty": "清代", "author": "曹雪芹", "instruct": "七言律诗"}
{"title": "咏萤", "content": "的历流光小，飘飖弱翅轻。恐畏无人识，独自暗中明。", "dynasty": "唐代", "author": "虞世南", "instruct": "五言绝句"}
{"title": "目眚", "content": "日啖荔枝三百颗，不知天罚一只眼。异哉野老白露团，烈于贵人寒食散。", "dynasty": "宋代", "author": "刘克庄", "instruct": "七言绝句"}
{"title": "以桂隐樱桃从益之博红酒诗", "content": "闻道君家琥珀霞，杭州那更说梨花。樱桃颗颗堪持比，换取一尊来水涯。", "dynasty": "宋代", "author": "张镃", "instruct": "七言绝句"}
{"title": "春酿", "content": "春酿正风流，梨花莫问愁。马卿思一醉，不惜鹔鹴裘。", "dynasty": "唐代", "author": "赵嘏", "instruct": "五言绝句"}
{"title": "晚春", "content": "池塘渴雨蛙声少，庭院无人燕语长。午枕不成春草梦，落花风静煮茶香。", "dynasty": "宋代", "author": "戴复古", "instruct": "七言绝句"}
{"title": "嘲桃", "content": "无赖夭桃面，平明露井东。春风为开了，却拟笑春风。", "dynasty": "唐代", "author": "李商隐", "instruct": "五言绝句"}
{"title": "寄远", "content": "缥梨花谢莺口吃，黄犊少年人未归。画扇红弦相掩映，独看斜月下帘衣。", "dynasty": "唐代", "author": "陆龟蒙", "instruct": "七言绝句"}
{"title": "爽约", "content": "吟绕虚廊更向阑，绣窗灯影背栏干。燕栖莺宿无人语，一夜萧萧细雨寒。", "dynasty": "宋代", "author": "郑文宝", "instruct": "七言绝句"}
{"title": "山阴道中舟行远眺", "content": "东风又见柳垂丝，倚遍篷窗夕照时。一棹轻舟烟景好，桃花红褪隔墙枝。", "dynasty": "清代", "author": "陆懿和", "instruct": "七言绝句"}
{"title": "与英才言聚赋得升天行", "content": "驭风过阆苑，控鹤下瀛洲。欲采三芝秀，先从千仞游。驾凤吟虚管，乘槎泛浅流。颓龄一已驻，方验大椿秋。", "dynasty": "唐代", "author": "慧净", "instruct": "五言律诗"}
{"title": "夜吟", "content": "除却闲吟外，人间事事慵。更深成一句，月冷上孤峰。穷理多瞑目，含毫静倚松。终篇浑不寐，危坐到晨钟。", "dynasty": "唐代", "author": "李山甫", "instruct": "五言律诗"}
{"title": "共语", "content": "乔岳成尘巨海枯，欲求共语一人无。黄金已作飞烟去，痴汉终身守药罏。", "dynasty": "宋代", "author": "陆游", "instruct": "七言绝句"}
{"title": "地震组诗 其五 致龙小霞", "content": "旧文细读颇惊心，规律原来可探寻。解读自然思缜密，红霞初起瞩望深。", "dynasty": "当代", "author": "蔡淑萍", "instruct": "七言绝句"}
{"title": "北垞", "content": "不谓蕞尔邦，有此岿然宅。江山自比邻，风月相主客。", "dynasty": "宋代", "author": "曾几", "instruct": "五言绝句"}
{"title": "寄人", "content": "别梦依依到谢家，小廊回合曲阑斜。多情只有春庭月，犹为离人照落花。", "dynasty": "唐代", "author": "张泌", "instruct": "七言绝句"}
{"title": "赠窦十", "content": "燕山窦十郎，教子有义方。灵椿一株老，丹桂五枝芳。", "dynasty": "唐代", "author": "冯道", "instruct": "五言绝句"}
{"title": "海棠", "content": "滴滴妖娆睡未醒，碎花犹带马嵬尘。少年正抱忧时恨，更有因花比太真。", "dynasty": "宋代", "author": "缪鉴", "instruct": "七言绝句"}
{"title": "古词", "content": "高阙碍飞鸟，人言是君家。经年不归去，爱妾面上花。妾面虽有花，妾心非女萝。郎妻自不重，于妾欲如何。", "dynasty": "唐代", "author": "曹邺", "instruct": "五言律诗"}
{"title": "闻莺", "content": "当年百啭建章宫，调入新诗丽曲中。老耳如今听不入，为谁犹自咽东风。", "dynasty": "宋代", "author": "陈著", "instruct": "七言绝句"}
{"title": "居官", "content": "幸喜居官事不多，庭空吏散雀堪罗。近来转觉诗朋少，谁肯高轩为我过。", "dynasty": "宋代", "author": "俞桂", "instruct": "七言绝句"}
{"title": "辞住持偈", "content": "三十年来住此山，郡符何事到林间。休将琐琐尘寰事，换我一生闲又闲。", "dynasty": "宋代", "author": "释如庵主", "instruct": "七言绝句"}
{"title": "不见", "content": "月色云何不到衾，思君不寐夜森森。当窗尽被高楼隔，不见容颜只见心。", "dynasty": "当代", "author": "程滨", "instruct": "七言绝句"}
{"title": "立秋", "content": "秋日寻诗独自行，藕花香冷水风情。一凉转觉诗难做，付与梧桐夜雨声。", "dynasty": "宋代", "author": "方岳", "instruct": "七言绝句"}
{"title": "探梅", "content": "山间幽步不胜奇，政是深寒浅暮时。一树梅花开一朵，恼人偏在最高枝。", "dynasty": "宋代", "author": "杨万里", "instruct": "七言绝句"}
{"title": "草堂", "content": "严武能诗甫亦诗，诗名相轧便相疑。思量世上交游事，大似诗名更可知。", "dynasty": "宋代", "author": "洪咨夔", "instruct": "七言绝句"}
{"title": "悲歌", "content": "白头新洗镜新磨，老逼身来不奈何。耳里频闻故人死，眼前唯觉少年多。塞鸿遇暖犹回翅，江水因潮亦反波。独有衰颜留不得，醉来无计但悲歌。", "dynasty": "唐代", "author": "白居易", "instruct": "七言律诗"}
{"title": "送李少府时在客舍作", "content": "相逢旅馆意多违，暮雪初晴候雁飞。主人酒尽君未醉，薄暮途遥归不归。", "dynasty": "唐代", "author": "高适", "instruct": "七言绝句"}
{"title": "晚风", "content": "晚风不许鉴清漪，却许重帘到地垂。平野无山遮落日，西窗红到月来时。", "dynasty": "宋代", "author": "杨万里", "instruct": "七言绝句"}
{"title": "得菊并诗", "content": "黄花小垡和烟斸，野兴萧萧已相逐。同来更得兼诗句，久立看诗忘栽菊。", "dynasty": "宋代", "author": "司马光", "instruct": "七言绝句"}
{"title": "山中病后作", "content": "卧病厌厌三伏尽，商飙初自水边来。高峰枯槁骨偏峭，野树扶疏叶未摧。时序追牵从鬓改，蝉声酸急是谁催。云门不闭全无事，心外沈然一聚灰。", "dynasty": "唐代", "author": "李山甫", "instruct": "七言律诗"}
{"title": "秋山秋雨蚤作有叹", "content": "梧叶新黄柿叶红，更兼鸟臼与丹枫。只言山色秋萧索，绣出西湖三四峰。", "dynasty": "宋代", "author": "杨万里", "instruct": "七言绝句"}
{"title": "蛩", "content": "愁杀离家未达人，一声声到枕前闻。苦吟莫向朱门里，满耳笙歌不听君。", "dynasty": "唐代", "author": "郭震", "instruct": "七言绝句"}
{"title": "相和歌辞。塘上行", "content": "藕花凉露湿，花缺藕根涩。飞下雌鸳鸯，塘水声溢溢。", "dynasty": "唐代", "author": "李贺", "instruct": "五言绝句"}
{"title": "见杭州乌窠和尚后作", "content": "白头居士对禅师，正是楞严三昧时。一物也无百味足，恒沙能有几人知？", "dynasty": "唐代", "author": "白行简", "instruct": "七言绝句"}
{"title": "悼亡", "content": "春来得病夏来加，深掩妆窗卧碧纱。为怯暗藏秦女扇，怕惊愁度阿香车。腰肢暗想风欺柳，粉态难忘露洗花。今日青门葬君处，乱蝉衰草夕阳斜。", "dynasty": "唐代", "author": "王涣", "instruct": "七言律诗"}
{"title": "悲哉行", "content": "旅游媚年春。年春媚游人。徐光旦垂彩。和露晓凝津。时嘤起稚叶。蕙气动初苹。一朝阻旧国。万里隔良辰。", "dynasty": "南北朝", "author": "沈约", "instruct": "五言律诗"}
{"title": "花屿", "content": "杨垂空寄恨，草碧会添愁。只有花无数，春风醉不休。", "dynasty": "宋代", "author": "赵蕃", "instruct": "五言绝句"}
{"title": "秋夜池上作", "content": "短发飕飕病骨轻，临池闲看露荷倾。月明何与浮云事，正向圆时故故生。", "dynasty": "宋代", "author": "陆游", "instruct": "七言绝句"}
{"title": "和刘太守十州诗·芳草洲", "content": "绿色映波千古恨，至今南浦两依依。我今又出江东去，多少行人宦未归。", "dynasty": "宋代", "author": "陈瓘", "instruct": "七言绝句"}
{"title": "第一百六十三", "content": "陶潜避俗翁，庞公竟独往。明明君臣契，牢落吾安放。", "dynasty": "宋代", "author": "文天祥", "instruct": "五言绝句"}
{"title": "相和歌辞。大堤行", "content": "大堤行乐处，车马相驰突。岁岁春草生，踏青二三月。王孙挟珠弹，游女矜罗袜。携手今莫同，江花为谁发。", "dynasty": "唐代", "author": "孟浩然", "instruct": "五言律诗"}
{"title": "斋戒", "content": "每因斋戒断荤腥，渐觉尘劳染爱轻。六贼定知无气色，三尸应恨少恩情。酒魔降伏终须尽，诗债填还亦欲平。从此始堪为弟子，竺乾师是古先生。", "dynasty": "唐代", "author": "白居易", "instruct": "七言律诗"}
{"title": "自贻", "content": "退士愤骄虏，闲人忧旱年。耄期身未病，贫困气犹全。", "dynasty": "宋代", "author": "陆游", "instruct": "五言绝句"}
{"title": "白鸽", "content": "举翼凌空碧，依人到大邦。粉翎栖画阁，雪影拂琼窗。振鹭堪为侣，鸣鸠好作双。狎鸥归未得，睹尔忆晴江。", "dynasty": "唐代", "author": "徐夤", "instruct": "五言律诗"}
{"title": "学元翁作女儿浦口诗", "content": "五老峰前万顷江，女儿浦口鸳鸯双。惊飞何处沙上宿，夜雨钓船灯照窗。", "dynasty": "宋代", "author": "黄庭坚", "instruct": "七言绝句"}
{"title": "咏晓", "content": "虫歇纱窗静，鸦散碧梧寒。稍惊朝珮动，犹传清漏残。乱珠凝烛泪，微红上露盘。褰衣复理鬓，馀润拂芝兰。", "dynasty": "唐代", "author": "温庭筠", "instruct": "五言律诗"}
{"title": "赠普门上人（一作题普门上人房，一作刘长卿诗）", "content": "支公身欲老，长在沃州多。慧力堪传教，禅功久伏魔。山云随坐夏，江草伴头陀。借问回心后，贤愚去几何。", "dynasty": "唐代", "author": "皇甫冉", "instruct": "五言律诗"}
{"title": "长安路（一作韩翃诗）", "content": "长安九城路，戚里五侯家。结束趋平乐，联翩抵狭斜。高楼临远水，复道出繁花。唯见相如宅，蓬门度岁华。", "dynasty": "唐代", "author": "皇甫冉", "instruct": "五言律诗"}
{"title": "寻僧", "content": "斜日横窗起暗尘，水边门户闭闲春。千竿竹里花枝动，只道无人似有人。", "dynasty": "唐代", "author": "赵嘏", "instruct": "七言绝句"}
{"title": "新池", "content": "数日自穿凿，引泉来近陂。寻渠通咽处，绕岸待清时。深好求鱼养，闲堪与鹤期。幽声听难尽，入夜睡常迟。", "dynasty": "唐代", "author": "白居易", "instruct": "五言律诗"}
{"title": "笛", "content": "剪雨裁烟一节秋，落梅杨柳曲中愁。尊前暂借殷勤看，明日曾闻向陇头。", "dynasty": "唐代", "author": "张乔", "instruct": "七言绝句"}
{"title": "送道友入天台山作", "content": "却忆天台去，移居海岛空。观寒琪树碧，雪浅石桥通。漱齿飞泉外，餐霞早境中。终期赤城里，披氅与君同。", "dynasty": "唐代", "author": "马戴", "instruct": "五言律诗"}
{"title": "春寒", "content": "风日晴暄一并来，桃花告报李花开。待君减尽衣裘了，夜半春寒特地回。", "dynasty": "宋代", "author": "杨万里", "instruct": "七言绝句"}
{"title": "同鹿门少年马绍隆冥游诗。同望荆门", "content": "千年故国岁华奔，一柱高台已断魂。唯有岘亭清夜月，与君长啸学苏门。", "dynasty": "唐代", "author": "庞德公", "instruct": "七言绝句"}
{"title": "岁晏同左生作", "content": "岁暮乡关远，天涯手重携。雪埋江树短，云压夜城低。宝瑟湘灵怨，清砧杜魄啼。不须临皎镜，年长易凄凄。", "dynasty": "唐代", "author": "韦庄", "instruct": "五言律诗"}
{"title": "艺堂", "content": "堂开冻石千年翠，艺讲秋胶百步威。揖让未能忘典礼，英雄孰不惯戎衣。风波险似金机骇，日月忙如雪羽飞。莫怪尊前频浩叹，男儿志愿与时违。", "dynasty": "唐代", "author": "郑损", "instruct": "七言律诗"}
{"title": "夜雨有作", "content": "睡足秋堂夜雨声，天涯此夕叹飘零。空阶滴沥肠堪断，更向芭蕉叶上听。", "dynasty": "宋代", "author": "张嵲", "instruct": "七言绝句"}
{"title": "戏答龙泉余尉问禅二小诗", "content": "翻头作尾掉枯藤，腊月花开更造冰。何似清歌倚桃李，一炉沈水醉红灯。", "dynasty": "宋代", "author": "黄庭坚", "instruct": "七言绝句"}
{"title": "经先主庙作", "content": "古庙积烟萝，威灵及物多。因知曹孟德，争奈此公何。树古雷痕剥，碑荒篆画讹。今朝冥祷祝，只望息干戈。", "dynasty": "唐代", "author": "贯休", "instruct": "五言律诗"}
{"title": "上黄端明寿诗以竚期三入后一品见玄孙为韵", "content": "器识谁能及，功名自有期。一朝闻正论，亲切在彤墀。", "dynasty": "宋代", "author": "李吕", "instruct": "五言绝句"}
{"title": "忙", "content": "双竞龙舟疾似风，一星球子两明同。平吴破蜀三除里，灭楚图秦百战中。春近杜鹃啼不断，寒催归雁去何穷。兵还失路旌旗乱，惊起红尘似转蓬。", "dynasty": "唐代", "author": "徐夤", "instruct": "七言律诗"}
{"title": "南窗", "content": "身轻婚嫁毕，耳静市朝疏。褫带脱乌帻，一窗宽有余。", "dynasty": "宋代", "author": "陆游", "instruct": "五言绝句"}
{"title": "樵翁", "content": "独入深山信脚行，惯当貙虎不曾惊。路傍花发无心看，惟见枯枝刮眼明。", "dynasty": "唐代", "author": "蒋吉", "instruct": "七言绝句"}
{"title": "秋夜有怀高三十五兼呈空和尚（一作刘长卿诗）", "content": "晚节闻君趋道深，结茅栽树近东林。大师几度曾摩顶，高士何年遂发心。北渚三更闻过雁，西城万里动寒砧。不见支公与玄度，相思拥膝坐长吟。", "dynasty": "唐代", "author": "皇甫冉", "instruct": "七言律诗"}
{"title": "宿开元寺楼（一作宿开元寺西楼闻歌感赋）", "content": "谁家歌袅袅，孤枕在西楼。竹色寒清簟，松香染翠帱。月移珠殿晓，风递玉筝秋。日出应移棹，三湘万里愁。", "dynasty": "唐代", "author": "许浑", "instruct": "五言律诗"}
{"title": "第一百八十八", "content": "茫然阮籍途，益叹身世拙。零落蛟龙匣，开视化为血。", "dynasty": "宋代", "author": "文天祥", "instruct": "五言绝句"}
{"title": "池上", "content": "正怜佳月夜深坐，池上暖回燕雁声。犹有渔舟系江岸，故人归尽独何情。", "dynasty": "唐代", "author": "赵嘏", "instruct": "七言绝句"}
{"title": "送徐五纶南行过吴", "content": "吴门东去路三千，到得阊门暂泊船。老父出迎应倒屣，贫居江上信谁传。", "dynasty": "唐代", "author": "顾非熊", "instruct": "七言绝句"}
{"title": "和兵部李尚书东亭诗", "content": "三接履声退，东亭斯旷然。风流披鹤氅，操割佩龙泉。云卷岩巘叠，雨馀松桂鲜。岂烦禽尚游，所贵天理全。", "dynasty": "唐代", "author": "权德舆", "instruct": "五言律诗"}
{"title": "对食作", "content": "贱士穷愁殆万端，幸随所遇即能安。乞浆得酒岂嫌薄，卖马僦船常觉宽，少壮已辜三釜养，飘零敢道一袍单。饭余扪腹吾真足，苜蓿何妨日满盘。", "dynasty": "宋代", "author": "陆游", "instruct": "七言律诗"}
{"title": "书情", "content": "谁家洛浦神，十四五来人。媚发轻垂额，香衫软著身。摘莲红袖湿，窥渌翠蛾频。飞鹊徒来往，平阳公主亲。", "dynasty": "唐代", "author": "杜牧", "instruct": "五言律诗"}
{"title": "邠诗人张谷齐物先生驰名京师四方晚隐于终南山黄池谷陕右多画为醉仙因赠绘者", "content": "能吟解饮张夫子，醉卧黄池谷口风。天地至宽容不得，劳君收入画图中。", "dynasty": "宋代", "author": "张舜民", "instruct": "七言绝句"}
{"title": "七夕", "content": "烟霄微月澹长空，银汉秋期万古同。几许欢情与离恨，年年并在此宵中。", "dynasty": "唐代", "author": "白居易", "instruct": "七言绝句"}
{"title": "老去吟", "content": "使吾却十岁，亦可少集事。奈何天地间，日无再中理。", "dynasty": "宋代", "author": "邵雍", "instruct": "五言绝句"}
{"title": "晚望", "content": "天堕楸枰作稻畦，啼乌振鹭当枯棋。不论胜负端何似，黑子终多白子稀。", "dynasty": "宋代", "author": "杨万里", "instruct": "七言绝句"}
{"title": "望之将行", "content": "江涵秋景雁初飞，沙尾长樯发渐稀。惆怅无因见范蠡，夕阳长送钓船归。", "dynasty": "宋代", "author": "王安石", "instruct": "七言绝句"}
{"title": "竹枝", "content": "竹枝苦怨怨何人，夜静山空歇又闻。蛮儿巴女齐声唱，愁杀江南病使君。", "dynasty": "唐代", "author": "白居易", "instruct": "七言绝句"}
{"title": "夜中起读书戏作", "content": "发已凋零齿已疏，忍饥白首卧蜗庐。风声忽轹蓬窗过，夜半呼灯起读书。", "dynasty": "宋代", "author": "陆游", "instruct": "七言绝句"}
{"title": "鹭鸶", "content": "清闲自合无忧累，白发何因更飒然。遥望孤飞下秋水，雪花一片落晴天。", "dynasty": "宋代", "author": "司马光", "instruct": "七言绝句"}
{"title": "续梦", "content": "琉璃庭扣水晶栏，宝树婆娑玉斧闲。只恐姮娥嫌冷落，却随飞月下人间。", "dynasty": "宋代", "author": "洪咨夔", "instruct": "七言绝句"}
{"title": "代赠", "content": "碧玉香深冷翠篝，梦魂不到玉搔头。暮天欲雪寒如此，且问梅花愁不愁。", "dynasty": "宋代", "author": "方岳", "instruct": "七言绝句"}
{"title": "秋夜作", "content": "数亩池塘近杜陵，秋天寂寞夜云凝。芙蓉叶上三更雨，蟋蟀声中一点灯。迹避险巇翻失路，心归闲淡不因僧。既逢上国陈诗日，长守林泉亦未能。", "dynasty": "唐代", "author": "李昌符", "instruct": "七言律诗"}
{"title": "偈", "content": "未得入头应切切，入头已得须教彻。虽然得入本无无，莫守无无无间歇。", "dynasty": "宋代", "author": "释慧深", "instruct": "七言绝句"}
{"title": "蓼花", "content": "蔟蔟复悠悠，年年拂漫流。差池伴黄菊，冷淡过清秋。晚带鸣虫急，寒藏宿鹭愁。故溪归不得，凭仗系渔舟。", "dynasty": "唐代", "author": "郑谷", "instruct": "五言律诗"}
{"title": "与歌者何戡", "content": "二十余年别帝京，重闻天乐不胜情。旧人唯有何戡在，更与殷勤唱渭城。", "dynasty": "唐代", "author": "刘禹锡", "instruct": "七言绝句"}
{"title": "红梅 十八", "content": "玉骨清癯怯素妆，春风一醉九霞觞。绿房午夜娇云暖，不梦梨花梦海棠。", "dynasty": "元代", "author": "王冕", "instruct": "七言绝句"}
{"title": "自颂", "content": "有生必有灭，无庵无可说。踢倒玉崑崙，夜半红日出。", "dynasty": "宋代", "author": "孟珙", "instruct": "五言绝句"}
{"title": "海月", "content": "天水茫茫光四垂，夜珠飞上珊瑚枝。老人独坐船头望，疑是扶桑浴日时。", "dynasty": "明代", "author": "成鹫", "instruct": "七言绝句"}
{"title": "赠远", "content": "暂出河边思远道，却来窗下听新莺。故人一别几时见，春草还从旧处生。", "dynasty": "唐代", "author": "顾况", "instruct": "七言绝句"}
{"title": "洗研", "content": "自洗洮州绿。，闲题柿叶红。一尘空水月，百念老霜风。钝菊凄犹蕾，颠桃艳已丛。斡流千万变，谁实主鸿蒙。", "dynasty": "宋代", "author": "洪咨夔", "instruct": "五言律诗"}
{"title": "送梁六自洞庭山作", "content": "巴陵一望洞庭秋，日见孤峰水上浮。闻道神仙不可接，心随湖水共悠悠。", "dynasty": "唐代", "author": "张说", "instruct": "七言绝句"}
{"title": "道装吟", "content": "如知道只在人心，造化功夫自可寻。若说衣巾便为道，尧夫何者敢披襟。", "dynasty": "宋代", "author": "邵雍", "instruct": "七言绝句"}
{"title": "出塞", "content": "候骑出甘泉，奔命入居延。旗作浮云影，阵如明月弦。", "dynasty": "隋代", "author": "佚名", "instruct": "五言绝句"}
{"title": "大水", "content": "暴雨逐惊雷，从风忽骤来。浪驱三岛至，江拆二仪开。势恐圆枢折，声疑厚轴摧。冥心问元化，天眼几时回。", "dynasty": "唐代", "author": "薛逢", "instruct": "五言律诗"}
{"title": "谢书", "content": "微意何曾有一毫，空携笔砚奉龙韬。自蒙半夜传衣后，不羡王祥得佩刀。", "dynasty": "唐代", "author": "李商隐", "instruct": "七言绝句"}
{"title": "烧香", "content": "小合疏棂春昼长，沉烟半穗弄轻黄。老铃略不知人意，故故搴帘放出香。", "dynasty": "宋代", "author": "杨万里", "instruct": "七言绝句"}
{"title": "吴门 八", "content": "万树垂杨任好风，斑骓西向水田东。莫道碧桃花独艳，淀山湖外夕阳红。", "dynasty": "近代", "author": "苏曼殊", "instruct": "七言绝句"}
{"title": "新秋", "content": "二毛生镜日，一叶落庭时。老去争由我，愁来欲泥谁。空销闲岁月，不见旧亲知。唯弄扶床女，时时强展眉。", "dynasty": "唐代", "author": "白居易", "instruct": "五言律诗"}
{"title": "亡题", "content": "商岭采芝寻四老，紫阳收朮访三茅。欲求不死长生诀，骨里无仙不肯教。", "dynasty": "唐代", "author": "许浑", "instruct": "七言绝句"}
{"title": "醉后", "content": "酒后高歌且放狂，门前闲事莫思量。犹嫌小户长先醒，不得多时住醉乡。", "dynasty": "唐代", "author": "白居易", "instruct": "七言绝句"}
{"title": "剑门", "content": "剑立溪峰信险深，吾皇大道正天心。百年外户都无闭，空有关名点贡琛。", "dynasty": "宋代", "author": "周敦颐", "instruct": "七言绝句"}
{"title": "古树", "content": "古树枝柯少，枯来复几春。露根堪系马，空腹定藏人。蠹节莓苔老，烧痕霹雳新。若当江浦上，行客祭为神。", "dynasty": "唐代", "author": "张籍", "instruct": "五言律诗"}
{"title": "偶成", "content": "有弟书来唤我归，客情偏觉雨声知。恰当浊浪粘空际，正是青山到梦时。", "dynasty": "宋代", "author": "李流谦", "instruct": "七言绝句"}
{"title": "偶成", "content": "雨妒游人故作难，禁持闲了下湖船。城中岂识农耕好，却恨悭晴放纸鸢。", "dynasty": "宋代", "author": "萧立之", "instruct": "七言绝句"}
{"title": "望太行", "content": "落月如老妇，苍苍无颜色。稍觉林影疎，已见东方白。一生困尘土，半世走阡陌；临老复兹游，喜见太行碧。", "dynasty": "宋代", "author": "曹勋", "instruct": "五言律诗"}
{"title": "咏双阙诗", "content": "象阙连驰道。天字照方疏。刻凤栖清汉。图龙入紫虚。屡逢膏露洒。几遇祥烟初。竞言百尺丽。宁方万丈余。", "dynasty": "隋代", "author": "江总", "instruct": "五言律诗"}
{"title": "吴秘监每有美酒独酌独醉但蒙诗报不以饮招…酬兼呈梦得", "content": "蓬山仙客下烟霄，对酒唯吟独酌谣。不怕道狂挥玉爵，亦曾乘兴解金貂。君称名士夸能饮，我是愚夫肯见招。赖有伯伦为醉伴，何愁不解傲松乔。", "dynasty": "唐代", "author": "白居易", "instruct": "七言律诗"}
{"title": "客中作", "content": "十年江汉客，几度帝京游。迹比风前叶，身如水上鸥。醉吟愁里月，羞对镜中秋。怅望频回首，西风忆故丘。", "dynasty": "唐代", "author": "牟融", "instruct": "五言律诗"}
{"title": "雪", "content": "尽道丰年瑞，丰年事若何。长安有贫者，为瑞不宜多。", "dynasty": "唐代", "author": "罗隐", "instruct": "五言绝句"}
{"title": "炀帝行宫", "content": "彩凤楼前汴水流，君王不复锦帆游。长堤旧日青青柳，曾带春风指御舟。", "dynasty": "宋代", "author": "黄庚", "instruct": "七言绝句"}
{"title": "公子行", "content": "春明门外酒楼高，称体新裁蜀锦袍。花里一声歌《子夜》，当筵脱与郑樱桃。", "dynasty": "清代", "author": "洪升", "instruct": "七言绝句"}
{"title": "烦刘公达甃园中小池以诗谢之", "content": "感君巧思葺芳塘，石甃无痕细著行。更拟中间添小屿，藕花深处著鸳鸯。", "dynasty": "宋代", "author": "姜特立", "instruct": "七言绝句"}
{"title": "送顾苌（一作中史，又作长史）往新安（一作", "content": "由来山水客，复道向新安。半是乘潮便，全非行路难。晨装林月在，野饭浦沙寒。严子千年后，何人钓旧滩。", "dynasty": "唐代", "author": "皇甫冉", "instruct": "五言律诗"}
{"title": "骄侈", "content": "骄侈阽危俭素牢，镜中形影岂能逃。石家恃富身还灭，颜子非贫道不遭。蝙蝠亦能知日月，鸾凤那肯啄腥臊。古今人事惟堪醉，好脱霜裘换绿醪。", "dynasty": "唐代", "author": "徐夤", "instruct": "七言律诗"}
{"title": "九日", "content": "黄花白发病中新，壁上常悬漉酒巾。九日空斋似寒食，更无风雨亦愁人。", "dynasty": "明代", "author": "李攀龙", "instruct": "七言绝句"}
{"title": "秋夜有怀高三十五適，兼呈空上人（一作皇甫冉诗）", "content": "晚节逢君趣道深，结茅栽树近东林。吾师几度曾摩顶，高士何年遂发心。北渚三更闻过雁，西城万里动寒砧。不见支公与玄度，相思拥膝坐长吟。", "dynasty": "唐代", "author": "刘长卿", "instruct": "七言律诗"}
{"title": "朝南以诗送巴石研屏香几用韵 其一 香几", "content": "玉版横陈醉眼边，尚馀金鸭水沉烟。客窗寂寂那消得，祗有南丰一瓣缘。", "dynasty": "宋代", "author": "洪咨夔", "instruct": "七言绝句"}
{"title": "宫词", "content": "一道甘泉接御沟，上皇行处不曾秋。谁言水是无情物，也到宫前咽不流。", "dynasty": "唐代", "author": "长孙翱", "instruct": "七言绝句"}
{"title": "无题", "content": "坐看胡孙上树头，旁人只恐堕深沟。渠侬狡狯何须教，说与旁人莫浪愁。", "dynasty": "宋代", "author": "杨万里", "instruct": "七言绝句"}
{"title": "野步", "content": "麦陇风来翠浪斜，草根肥水噪新蛙。羡他无事双蝴蝶，烂醉东风野草花。", "dynasty": "宋代", "author": "周密", "instruct": "七言绝句"}
{"title": "行田", "content": "老农具榻茅茨底，准拟先生欲岸巾。笑道已呼儿贳酒，月明且不厌空贫。", "dynasty": "宋代", "author": "方岳", "instruct": "七言绝句"}
{"title": "岛夷行", "content": "腥臊海边多鬼市，岛夷居处无乡里。黑皮年少学采珠，手把生犀照咸水。", "dynasty": "唐代", "author": "施肩吾", "instruct": "七言绝句"}
{"title": "和湘东王后园回文诗", "content": "烛华临静夜，香气入重帏。曲度闻歌远，繁弦觉舞迟。", "dynasty": "南北朝", "author": "萧纶", "instruct": "五言绝句"}
{"title": "郊行", "content": "百花只被一晴催，一出郊行花尽开。携杖奚奴趁先去，路迷青草却回来。", "dynasty": "宋代", "author": "徐元杰", "instruct": "七言绝句"}
{"title": "咏怀", "content": "故乡行云是，虚室坐间同。日落西山暮，方知天下空。", "dynasty": "唐代", "author": "王绩", "instruct": "五言绝句"}
{"title": "戏咏", "content": "有意嫌兵部，专心望考功。谁知脚蹭蹬，几落省墙东。", "dynasty": "唐代", "author": "张敬忠", "instruct": "五言绝句"}
{"title": "嘲蝶", "content": "柳外飞飞蛱蝶儿，惠风心性彩云姿。终朝守定墙头舞，不得邻家一句诗。", "dynasty": "宋代", "author": "张镃", "instruct": "七言绝句"}
{"title": "秋蝶", "content": "飞近素霜时灭没，去衔红叶共悠扬。花心何处无休歇，秋蝶双翎花树荒。", "dynasty": "宋代", "author": "石延年", "instruct": "七言绝句"}
{"title": "元日", "content": "爆竹声中一岁除，春风送暖入屠苏。千门万户曈曈日，总把新桃换旧符。", "dynasty": "宋代", "author": "王安石", "instruct": "七言绝句"}
{"title": "岁寒吟", "content": "松百入冬看，方能见岁寒。声须风里听，色更雪中观。", "dynasty": "宋代", "author": "邵雍", "instruct": "五言绝句"}
{"title": "咏风", "content": "摇摇歌扇举，悄悄舞衣轻。引笛秋临塞，吹沙夜绕城。向峰回雁影，出峡送猿声。何似琴中奏，依依别带情。", "dynasty": "唐代", "author": "张祜", "instruct": "五言律诗"}
{"title": "钓翁", "content": "一竿青竹老江隈，荷叶衣裳可自裁。潭定静悬丝影直，风高斜飐浪纹开。朝携轻棹穿云去，暮背寒塘戴月回。世上无穷嶮巇事，算应难入钓船来。", "dynasty": "唐代", "author": "秦韬玉", "instruct": "七言律诗"}
{"title": "王正之提刑见和茉莉小诗甚工。今日茉莉渐过", "content": "茉莉吟余又木犀，碧瑶叶底露金支。从今日日须搜句，莫遣砚池生网丝。", "dynasty": "宋代", "author": "范成大", "instruct": "七言绝句"}
{"title": "绝句", "content": "雨麦浑漫垄，风梅已退妆。高鸿望燕塞，飞疾不成行。", "dynasty": "宋代", "author": "张耒", "instruct": "五言绝句"}
{"title": "华下", "content": "箨冠新带步池塘，逸韵偏宜夏景长。扶起绿荷承早露，惊回白鸟入残阳。久无书去干时贵，时有僧来自故乡。不用名山访真诀，退休便是养生方。", "dynasty": "唐代", "author": "司空图", "instruct": "七言律诗"}
{"title": "欢笑", "content": "划平荆棘盖楼台，楼上笙簧鼎沸开。欢笑未绝兵火起，从前荆棘却生来。", "dynasty": "宋代", "author": "邵雍", "instruct": "七言绝句"}
{"title": "水竹", "content": "水竹能潇洒，天然二尺强。低枝均雨露，直节惯风霜。不拟编书简，何时宿凤凰？幽人颇相得，拂拭近茅堂。", "dynasty": "元代", "author": "王冕", "instruct": "五言律诗"}
{"title": "春中田园作", "content": "屋上春鸠鸣，村边杏花白。持斧伐远扬，荷锄觇泉脉。归燕识故巢，旧人看新历。临觞忽不御，惆怅远行客。", "dynasty": "唐代", "author": "王维", "instruct": "五言律诗"}
{"title": "麦田", "content": "无边绿锦织云机，全幅青罗作地衣。个是农家真富贵，雪花销尽麦苗肥。", "dynasty": "宋代", "author": "杨万里", "instruct": "七言绝句"}
{"title": "沧浪峡（一作储嗣宗诗）", "content": "沧浪临古道，道上若成尘。自有沧浪峡，谁为无事人。", "dynasty": "唐代", "author": "储光羲", "instruct": "五言绝句"}
{"title": "细雨", "content": "凭轩望秋雨，凉入暑衣清。极目鸟频没，片时云复轻。沼萍开更敛，山叶动还鸣。楚客秋江上，萧萧故国情。", "dynasty": "唐代", "author": "温庭筠", "instruct": "五言律诗"}
{"title": "水葓", "content": "红芳宵露清，翠节晓霜犯。雨后晒残日，秋容满庭楹。", "dynasty": "宋代", "author": "文同", "instruct": "五言绝句"}
{"title": "观梅", "content": "冷蕊疏花带晓寒，骚翁白首淡相看。风饕雪虐天地闭，皦皦孤芳良独难。", "dynasty": "宋代", "author": "柴元彪", "instruct": "七言绝句"}
{"title": "杂赋", "content": "梦里曾作南柯守，少时元是东陵侯。今朝半醉归草市，指点青帘上酒楼。", "dynasty": "宋代", "author": "陆游", "instruct": "七言绝句"}
{"title": "过申州作", "content": "万人曾死战，几户免刀兵。井邑初安堵，儿童未长成。凉风吹古木，野火烧残营。寥落千馀里，山高水复清。", "dynasty": "唐代", "author": "方干", "instruct": "五言律诗"}
{"title": "咏史", "content": "龙虎鹓雏总可人，当阳倾盖便兰金。荆州尺寸都相付，始是当年子敬心。", "dynasty": "宋代", "author": "陈普", "instruct": "七言绝句"}
{"title": "已凉", "content": "碧阑干外绣帘垂，猩血屏风画折枝。八尺龙须方锦褥，已凉天气未寒时。", "dynasty": "唐代", "author": "韩偓", "instruct": "七言绝句"}
{"title": "即席", "content": "竹引丝随袅翠楼，满筵惊动玉关秋。何人借与丹青笔，画取当时八字愁。", "dynasty": "唐代", "author": "吴融", "instruct": "七言绝句"}
{"title": "床", "content": "传闻有象床，畴昔献君王。玳瑁千金起，珊瑚七宝妆。桂筵含柏馥，兰席拂沉香。愿奉罗帷夜，长乘秋月光。", "dynasty": "唐代", "author": "李峤", "instruct": "五言律诗"}
{"title": "张仲良久约出郊以诗督之", "content": "只道今春不肯晴，已晴谁遣不郊行。忍违花底提壶语，不虑屋头鸠妇鸣。", "dynasty": "宋代", "author": "杨万里", "instruct": "七言绝句"}
{"title": "归家（一作赵嘏诗）", "content": "稚子牵衣问，归来何太迟。共谁争岁月，赢得鬓边丝。", "dynasty": "唐代", "author": "杜牧", "instruct": "五言绝句"}
{"title": "旌", "content": "告善康庄侧，求贤市肆中。拥麾分彩雉，持节曳丹虹。影丽天山雪，光摇朔塞风。方知美周政，抗旆赋车攻。", "dynasty": "唐代", "author": "李峤", "instruct": "五言律诗"}
{"title": "端午", "content": "清和月去端阳来，门挂灵符可避灾。同饮菖蒲除疫酒，榴花照眼一时开。", "dynasty": "近代", "author": "暴焕章", "instruct": "七言绝句"}
{"title": "和重题", "content": "林端落照尽，湖上远岚清。水榭芝兰室，仙舟鱼鸟情。人琴久寂寞，烟月若平生。一泛钓璜处，再吟锵玉声。", "dynasty": "唐代", "author": "刘禹锡", "instruct": "五言律诗"}
{"title": "和孔密州五绝 其四 和流杯石上草书小诗", "content": "蜂腰鹤膝嘲希逸，春蚓秋蛇病子云。醉里自书醒自笑，如今二绝更逢君。", "dynasty": "宋代", "author": "苏轼", "instruct": "七言绝句"}
{"title": "四年春", "content": "柳梢黄嫩草芽新，又入开成第四春。近日放慵多不出，少年嫌老可相亲。分司吉傅频过舍，致仕崔卿拟卜邻。时辈推迁年事到，往还多是白头人。", "dynasty": "唐代", "author": "白居易", "instruct": "七言律诗"}
{"title": "一春", "content": "花心醉日蝶先觉，柳眼窥春莺未知。景物繁华易凋谢，一春消得几番诗。", "dynasty": "宋代", "author": "黄庚", "instruct": "七言绝句"}
{"title": "诗", "content": "假守昭平郡，当门桂水清。海遥稀蚌迹，峡近足滩声。", "dynasty": "唐代", "author": "郎士元", "instruct": "五言绝句"}
{"title": "天台梵才师长吉在都数以诗笔见授因答以转句", "content": "嗟余投报乏琼瑰，目睇金园剩九回。篮轝媻姗两生举，定容元亮醉中来。", "dynasty": "宋代", "author": "宋祁", "instruct": "七言绝句"}
{"title": "微雨", "content": "天青织未遍，风急舞难成。粉重低飞蝶，黄沈不语莺。自随春霭乱，还放夕阳明。惆怅池塘上，荷珠点点倾。", "dynasty": "唐代", "author": "吴融", "instruct": "五言律诗"}
{"title": "送春", "content": "暮春三月乱花飞，戏折花枝香满衣。不信东风留不住，杜鹃声里暗催归。", "dynasty": "清代", "author": "陆懿和", "instruct": "七言绝句"}
{"title": "寄人", "content": "别梦依依到谢家，小廊回合曲阑斜。多情只有春庭月，犹为离人照落花。", "dynasty": "唐代", "author": "张泌", "instruct": "七言绝句"}
{"title": "临川山行", "content": "朝见青山雪，暮见青山云。云山无断绝，秋思日纷纷。", "dynasty": "唐代", "author": "周瑀", "instruct": "五言绝句"}
{"title": "春秋战国门。再吟", "content": "下泽逢蛇盖是常，还如山上见豺狼。国中有怪非蛇兽，不用贤能是不祥。", "dynasty": "唐代", "author": "周昙", "instruct": "七言绝句"}
{"title": "犍为城下夜泊闻夷歌", "content": "犍为城下牂牁路，空冢滩西贾客舟。此夜可怜江上月，夷歌铜鼓不胜愁。", "dynasty": "唐代", "author": "陈羽", "instruct": "七言绝句"}
{"title": "四城门诗", "content": "六龙既惊轸。二鼠复驰光。衰龄难慎辅。暮质易凋伤。", "dynasty": "南北朝", "author": "沈约", "instruct": "五言绝句"}
{"title": "夜景又作", "content": "铃绦无响闭珠宫，小阁凉添玉蕊风。枕簟满床明月到，自疑身在五云中。", "dynasty": "唐代", "author": "郑畋", "instruct": "七言绝句"}
{"title": "隔帘听歌", "content": "低处最多情，声迟拍转停。坐中肠亦断，况乃隔帘听。", "dynasty": "明代", "author": "杨基", "instruct": "五言绝句"}
{"title": "董生", "content": "秦火经来道失真，下帷发愤每劳神。谁知异日为无得，只听平津一老臣。", "dynasty": "宋代", "author": "朱淑真", "instruct": "七言绝句"}
{"title": "故南阳夫人樊氏挽歌", "content": "锦衣馀翟茀，绣毂罢鱼轩。淑女诗长在，夫人法尚存。凝笳随晓旆，行哭向秋原。归去将何见，谁能返戟门。", "dynasty": "唐代", "author": "王维", "instruct": "五言律诗"}
{"title": "素馨", "content": "雪骨冰肌合耐寒，怕寒却不离家山。老夫怀土与渠等，一钁移来得许顽。", "dynasty": "宋代", "author": "方岳", "instruct": "七言绝句"}
{"title": "催妆", "content": "北府迎尘南郡来，莫将芳意更迟回。虽言天上光阴别，且被人间更漏催。烟树迥垂连蒂杏，彩童交捧合欢杯。吹箫不是神仙曲，争引秦娥下凤台。", "dynasty": "唐代", "author": "黄滔", "instruct": "七言律诗"}
{"title": "古剑", "content": "仗剑天下游，延津不可渡。不平事尚多，莫便化龙去。", "dynasty": "清代", "author": "罗泽南", "instruct": "五言绝句"}
{"title": "病起", "content": "病起登楼怯晓风，爱他残雪映前峰。傍人休问何郎瘦，不见梅花过一冬。", "dynasty": "宋代", "author": "刘克庄", "instruct": "七言绝句"}
{"title": "读陈白沙诗", "content": "天风吹散铁桥花，白日江门卧钓槎。欲问烟波旧消息，藤蓑今去落谁家。", "dynasty": "明代", "author": "黄中", "instruct": "七言绝句"}
{"title": "横吹曲辞。关山月", "content": "汉月生辽海，曈曨出半晖。合昏玄兔郡，中夜白登围。晕落关山迥，光含霜霰微。将军听晓角，战马欲南归。", "dynasty": "唐代", "author": "沈佺期", "instruct": "五言律诗"}
{"title": "雨霁", "content": "雨霁禽鱼乐，风生草木香。老惊时易失，闲觉日偏长。合合蛙何怒？翩翩蝶许忙！闭门真得计，切勿变轩昂。", "dynasty": "宋代", "author": "陆游", "instruct": "五言律诗"}
{"title": "废宅", "content": "牢落画堂空锁尘，荒凉庭树暗消春。豪家莫笑此中事，曾见此中人笑人。", "dynasty": "唐代", "author": "周濆", "instruct": "七言绝句"}
{"title": "有感", "content": "鬓毛已自秋来变，髀肉仍于马上消。满眼青山不归去，强颜微禄亦何聊。", "dynasty": "宋代", "author": "张耒", "instruct": "七言绝句"}
{"title": "湖南闯斋吟", "content": "谁人能识白元君，上士由来尽见闻。避世早空南火宅，植田高种北山云。鸡能抱卵心常听，蝉到成形壳自分。学取大罗些子术，免教松下作孤坟。", "dynasty": "唐代", "author": "伊用昌", "instruct": "七言律诗"}
{"title": "渔父", "content": "渔翁年几雪垂肩，钓罢归来月一船。明日酒醒寻伴侣，卖鱼依旧禹祠前。", "dynasty": "宋代", "author": "苏泂", "instruct": "七言绝句"}
{"title": "花岛", "content": "蜂蝶去纷纷，香风隔岸闻。欲知花岛处，水上觅红云。", "dynasty": "唐代", "author": "韩愈", "instruct": "五言绝句"}
{"title": "江水", "content": "江云粘水湿西风，冷落汀洲起夜鸿。甚欲吟秋少才思，不如岸北岸南枫。", "dynasty": "宋代", "author": "罗椅", "instruct": "七言绝句"}
{"title": "深夜", "content": "疏星映户月流天，群动收声四寂然。嗟尔寒蛩怨何事，悲吟彻曙亦无眠。", "dynasty": "宋代", "author": "司马光", "instruct": "七言绝句"}
{"title": "洛阳春吟", "content": "春归花谢日初长，燕语莺啼各息忙。何故游人断来往，绿阴殊不减红芳。", "dynasty": "宋代", "author": "邵雍", "instruct": "七言绝句"}
{"title": "江月", "content": "江月光于水，高楼思杀人。天边长作客，老去一沾巾。玉露团清影，银河没半轮。谁家挑锦字，灭烛翠眉颦。", "dynasty": "唐代", "author": "杜甫", "instruct": "五言律诗"}
{"title": "观舞", "content": "谁怜娇小好腰支，老大而今莫那伊。太守风流未应浅，更教多唱楚人辞。", "dynasty": "宋代", "author": "梅尧臣", "instruct": "七言绝句"}
{"title": "绿阴", "content": "风枝雨叶渐成阴，扫退浮红浪紫尘。惭我老苍留本色，安排晚景见新春。", "dynasty": "宋代", "author": "陈著", "instruct": "七言绝句"}
{"title": "使金诗", "content": "天连海岱压中州，暖翠浮岚夜不收。如此山河落人手，西风残照懒回头。", "dynasty": "宋代", "author": "李壁", "instruct": "七言绝句"}
{"title": "晚晴", "content": "一舍麻城指顾中，远山横翠慰吾悰。劳生艰险今尝遍，休把狂言吓老翁。", "dynasty": "宋代", "author": "王之道", "instruct": "七言绝句"}
{"title": "谢彦国相公和诗用醉和风雨夜深归", "content": "道堂闲话尽多时，尘外杯觞不浪飞。初上小车人已静，醉和风雨夜深归。", "dynasty": "宋代", "author": "邵雍", "instruct": "七言绝句"}
{"title": "羯鼓", "content": "华清宫里打撩声，供奉丝簧束手听。寂寞銮舆斜谷里，是谁翻得雨淋铃。", "dynasty": "唐代", "author": "崔道融", "instruct": "七言绝句"}
{"title": "春游", "content": "宝马香车正踏青，岂知已自过清明。燕雏告诉花都尽，鸠妇丁宁雨速晴。", "dynasty": "宋代", "author": "林季谦", "instruct": "七言绝句"}
{"title": "王子端内翰山水同屏山赋二诗 其一 前人", "content": "郑虔三绝旧知名，付与时人分重轻。辽海东南天一柱，胸中谁比玉峥嵘。", "dynasty": "金朝", "author": "元好问", "instruct": "七言绝句"}
{"title": "读兰台诗", "content": "天遣长庚下碧空，再将主白作坡翁。不然安得四二九，还宿浔阳太极宫。", "dynasty": "宋代", "author": "郑刚中", "instruct": "七言绝句"}
{"title": "五松驿", "content": "独下长亭念过秦，五松不见见舆薪。只应既斩斯高后，寻被樵人用斧斤。", "dynasty": "唐代", "author": "李商隐", "instruct": "七言绝句"}
{"title": "漫书", "content": "乐退安贫知是分，成家报国亦何惭。到还僧院心期在，瑟瑟澄鲜百丈潭。", "dynasty": "唐代", "author": "司空图", "instruct": "七言绝句"}
{"title": "秋霁", "content": "万壑长风吹日来，百年幽抱与云开。倚阑舒啸一翘首，何处亭亭郭隗台。", "dynasty": "明代", "author": "黄佐", "instruct": "七言绝句"}
{"title": "过湖南舟中卧作", "content": "野客分携水店前，浪平舟稳称酣眠。午鸡啼处前村近，过尽平湖几曲天。", "dynasty": "明代", "author": "高启", "instruct": "七言绝句"}
{"title": "次韵题粹老客亭诗后", "content": "客亭长短路南北，衮衮行人哪得知。惟有相逢即相别，一杯成喜只成悲。", "dynasty": "宋代", "author": "黄庭坚", "instruct": "七言绝句"}
{"title": "星", "content": "蜀郡灵槎转，丰城宝剑新。将军临北塞，天子入西秦。未作三台辅，宁为五老臣。今宵颍川曲，谁识聚贤人。", "dynasty": "唐代", "author": "李峤", "instruct": "五言律诗"}
{"title": "和王卫军解讲诗", "content": "妙轮辍往驾。宝树未开音。甘露为谁演。得一标道心。眇眇玄涂旷。高义总成林。七花屏尘相。八解濯芳襟。", "dynasty": "南北朝", "author": "沈约", "instruct": "五言律诗"}
{"title": "晚秋", "content": "竹露滴寒声，离人晓思惊。酒醒秋簟冷，风急夏衣轻。寝倦解幽梦，虑闲添远情。谁怜独欹枕，斜月透窗明。", "dynasty": "唐代", "author": "元稹", "instruct": "五言律诗"}
{"title": "示儿", "content": "文能换骨余无法，学但穷源自不疑。齿豁头童方悟此，乃翁见事可怜迟！", "dynasty": "宋代", "author": "陆游", "instruct": "七言绝句"}
{"title": "自箴", "content": "梦亦齐庄非矫戾，病犹温习见操存。生柴参后千馀载，恍似同时及圣门。", "dynasty": "宋代", "author": "刘克庄", "instruct": "七言绝句"}
{"title": "子夜歌赠叶静山", "content": "叹如水上萍，侬作陌上花。花落还旧根，风萍岂有涯。", "dynasty": "清代", "author": "曹家达", "instruct": "五言绝句"}
{"title": "江村", "content": "江村风急苇花飞，漠漠吹烟树影稀。亦有人家沙际住，夕阳鸡犬傍人归。", "dynasty": "宋代", "author": "释蕴常", "instruct": "七言绝句"}
{"title": "无题（一作刘禹锡诗，题云踏歌词）", "content": "桃溪柳陌好经过，灯下妆成月下歌。为是襄王故宫地，至今犹有细腰多。", "dynasty": "唐代", "author": "张籍", "instruct": "七言绝句"}
{"title": "舟行到{上艹右羊}莪和清老韵", "content": "诗中巧手妙穿杨，便可阶升屈宋堂。句挟冰霜堪却暑，令人心地亦清凉。", "dynasty": "宋代", "author": "王炎", "instruct": "七言绝句"}
{"title": "食晚", "content": "日高得米唤儿舂，苦雨园蔬久阙供。省事家风君看取，半饥半饱过残冬。", "dynasty": "宋代", "author": "陆游", "instruct": "七言绝句"}
{"title": "下第东归，留辞刑部郑郎中諴", "content": "去违知己住违亲，欲发羸蹄进退频。万里家山归养志，数年门馆受恩身。莺声历历秦城晓，柳色依依灞水春。明日蓝田关外路，连天风雨一行人。", "dynasty": "唐代", "author": "黄滔", "instruct": "七言律诗"}
{"title": "山中吟", "content": "东望泰岳松，西望苍梧竹。知心侣渔樵，忘情友麋鹿。", "dynasty": "宋代", "author": "陈允平", "instruct": "五言绝句"}
{"title": "山顶", "content": "翠屏无路强攀缘，我与枯藤各半仙。不敢高声天阙近，人间漠漠但寒烟。", "dynasty": "宋代", "author": "范成大", "instruct": "七言绝句"}
{"title": "乱后曲江（一作羊士谔诗）", "content": "忆昔争游曲水滨，未春长有探春人。游春人尽空池在，直至春深不似春。", "dynasty": "唐代", "author": "王驾", "instruct": "七言绝句"}
{"title": "闲出", "content": "身外无羁束，心中少是非。被花留便住，逢酒醉方归。人事行时少，官曹入日稀。春寒游正好，稳马薄绵衣。", "dynasty": "唐代", "author": "白居易", "instruct": "五言律诗"}
{"title": "梅", "content": "本是瑶台第一枝，谪来尘世具芳姿。如何不遇林和靖？飘泊天涯更水涯。", "dynasty": "近代", "author": "秋瑾", "instruct": "七言绝句"}
{"title": "咏史", "content": "卿云华月丽衣裳，抟拊初登下凤凰。竹矢区区天亦爱，河图相伴到成康。", "dynasty": "宋代", "author": "陈普", "instruct": "七言绝句"}
{"title": "晓寒", "content": "曲曲屏山忆梦中，峭寒成阵入帘栊。宿香锁尽金猊冷，一树梅花却晓春。", "dynasty": "宋代", "author": "刘学箕", "instruct": "七言绝句"}
{"title": "二赞行桥", "content": "竹溪双渡涨溪流，草绿寒烟拂拳头。马足欲前还又却，数湾春水冷于秋。", "dynasty": "清代", "author": "吴观域", "instruct": "七言绝句"}
{"title": "竹", "content": "新篁娟娟如绿玉，潇然出尘澹无欲。清风明月谁主张，留得此群在空谷。", "dynasty": "宋代", "author": "谢枋得", "instruct": "七言绝句"}
{"title": "偶成", "content": "松下柴门闭绿苔，只有蝴蝶双飞来。蜜蜂两股大如茧，应是前山花已开。", "dynasty": "宋代", "author": "饶节", "instruct": "七言绝句"}
{"title": "秋思", "content": "洛阳城里见秋风，欲作家书意万重。复恐匆匆说不尽，行人临发又开封。", "dynasty": "唐代", "author": "张籍", "instruct": "七言绝句"}
{"title": "吴坂", "content": "蜷局盐车万里蹄，忽逢良鉴始能嘶。不缘伯乐称奇骨，几与驽骀价一齐。", "dynasty": "唐代", "author": "汪遵", "instruct": "七言绝句"}
{"title": "霜夜", "content": "澹月窥窗似有情，更堪梅影向人横。放翁不受天魔恼，独拥青毡睡到明。", "dynasty": "宋代", "author": "陆游", "instruct": "七言绝句"}
{"title": "和张功父梅诗十绝句", "content": "道山堂後数株梅，为底偏於雨里开。到得晴来无一朵，乱飞白雪点苍苔。", "dynasty": "宋代", "author": "杨万里", "instruct": "七言绝句"}
{"title": "行香", "content": "朱华通奏见晨晖，内寺传薰得早归。私舍不应劳薄澣，天花仍在净名衣。", "dynasty": "宋代", "author": "宋祁", "instruct": "七言绝句"}
{"title": "夜雨", "content": "藩篱处处蔓牵牛，薏苡丛深稗穗抽。只道物生常茂遂，一宵风雨又成秋。", "dynasty": "宋代", "author": "陆游", "instruct": "七言绝句"}
{"title": "偶作", "content": "遍识青霄路上人，相逢只是语逡巡。可胜饮尽江南酒，岁月犹残李白身。", "dynasty": "唐代", "author": "张祜", "instruct": "七言绝句"}
{"title": "送客", "content": "病上篮舆相送来，衰容秋思两悠哉。凉风袅袅吹槐子，却请行人劝一杯。", "dynasty": "唐代", "author": "白居易", "instruct": "七言绝句"}
{"title": "游巴陵空寺诗", "content": "日宫朝绝磬。月殿夕无扉。网交双树叶。轮断七灯辉。香尽奁犹馥。幡尘画渐微。借问将何见。风气动天衣。", "dynasty": "南北朝", "author": "阴铿", "instruct": "五言律诗"}
{"title": "将赴行营劝客同醉", "content": "丝管霜天夜，烟尘淮水西。明朝上征去，相伴醉如泥。", "dynasty": "唐代", "author": "戴叔伦", "instruct": "五言绝句"}
{"title": "十忆 忆歌", "content": "一串红牙碎玉敲，碧云无力驻晴霄。也知唱到关情处，缓按馀声眼色招。", "dynasty": "宋代", "author": "李元膺", "instruct": "七言绝句"}
{"title": "仁圣吟", "content": "尽道之谓圣，如天之谓仁。如何仁与圣，天下莫敢伦。", "dynasty": "宋代", "author": "邵雍", "instruct": "五言绝句"}
{"title": "古意", "content": "太华峰头玉井莲，开花十丈藕如船。冷比雪霜甘比蜜，一片入口沈痾痊。我欲求之不惮远，青壁无路难夤缘。安得长梯上摘实，下种七泽根株连。", "dynasty": "唐代", "author": "韩愈", "instruct": "七言律诗"}
{"title": "春词", "content": "雪尽牙签暖，芸生竹简香。夜分犹乐此，定喜日舒长。", "dynasty": "宋代", "author": "毛滂", "instruct": "五言绝句"}
{"title": "过潍州驿，见蔡君谟题诗壁上云：「绰约新娇", "content": "长垂玉箸残妆脸，肯为金钗露指尖。万斛闲愁何日尽，一分真态更难添。", "dynasty": "宋代", "author": "苏轼", "instruct": "七言绝句"}
{"title": "桃源", "content": "昔日狂秦事可嗟，直驱鸡犬入桃花。至今不出烟溪口，万古潺湲二水斜。", "dynasty": "唐代", "author": "李白", "instruct": "七言绝句"}
{"title": "绝交", "content": "北山有鸣鸮，不洁而嗤凤。宜下绝交书，埙篪非伯仲。", "dynasty": "宋代", "author": "卫宗武", "instruct": "五言绝句"}
{"title": "病起", "content": "病骨支筇却下堂，瘦颜衰鬓入愁乡。黄莺饶舌花饶笑，一样春风有别肠。", "dynasty": "明代", "author": "沈周", "instruct": "七言绝句"}
{"title": "婺源溪行", "content": "沿山一棹婺溪行，山色苍苍溪水清。拟到黄州说风景，小茅篷底浪花声。", "dynasty": "清代", "author": "吴颢", "instruct": "七言绝句"}
{"title": "山中", "content": "舍南水落沙成堑，北笋山高鸟自鸣。幸有樽罍供晚酌，不愁风雨阻春晴。", "dynasty": "元代", "author": "蓝智", "instruct": "七言绝句"}
{"title": "嘲鹭", "content": "曾有诗矜白鹭閒，一生诗眼乞山漫。朝来更觉忙於我，雪沍苍溪不道寒。", "dynasty": "宋代", "author": "方岳", "instruct": "七言绝句"}
{"title": "寓叹", "content": "老阅市朝久，纷纷长厌看。人纡绶紫艾，家拥毂朱丹，不羡官曹热，惟怜眼境寒。东涂与西抹，感旧一长叹。", "dynasty": "宋代", "author": "陆游", "instruct": "五言律诗"}
{"title": "咏云", "content": "捧月三更断，藏星七夕明。才闻飘迥路，旋见隔重城。潭暮随龙起，河秋压雁声。只应惟宋玉，知是楚神名。", "dynasty": "唐代", "author": "李商隐", "instruct": "五言律诗"}
{"title": "酬袁守方秋崖遗宝带桥诗以雇我老非题柱客", "content": "往来欲休息，亦可乐自然。上观云飞鸟，下看鱼泳川。", "dynasty": "宋代", "author": "包恢", "instruct": "五言绝句"}
{"title": "梦后吟", "content": "醉中还有梦，身外已无心。明镜唯知老，青山何处深。", "dynasty": "唐代", "author": "顾况", "instruct": "五言绝句"}
{"title": "莺", "content": "野花啼鸟喜新晴，湖上波光漾日明。底事伤春心绪懒，不堪愁里听莺声。", "dynasty": "宋代", "author": "朱淑真", "instruct": "七言绝句"}
{"title": "秋日偶题", "content": "芙蓉斜倚胭脂脸，岩桂轻摇金粟花。愁思不知秋浩荡，一鞭逸兴绕天涯。", "dynasty": "宋代", "author": "朱淑真", "instruct": "七言绝句"}
{"title": "舟中作", "content": "山蔬药曲满箸香，超然下视太官羊。更凭语与刘文叔，豆鬻从来味最长。", "dynasty": "宋代", "author": "陆游", "instruct": "七言绝句"}
{"title": "醉歌", "content": "百骑河滩猎盛秋，至今血清短貂裘。谁知老卧江湖上，犹枕当年虎髑髅。", "dynasty": "宋代", "author": "陆游", "instruct": "七言绝句"}
{"title": "偶书", "content": "日出扶桑一丈高，人间万事细如毛。野夫怒见不平处，磨损胸中万古刀。", "dynasty": "唐代", "author": "刘叉", "instruct": "七言绝句"}
{"title": "春晓", "content": "海棠微露湿胭脂，杨柳轻风弄碧丝。一片春光都是恨，佳人睡起倚楼时。", "dynasty": "元代", "author": "刘秉忠", "instruct": "七言绝句"}
{"title": "示客", "content": "世间可笑走踆踆，误认虚空作汝身。已觅余名润枯骨，更谋厚积遗何人？风旛毕竟非心境，瓦砾何妨是道真。新藕出泥瓜上市，为君一醉堕纱巾。", "dynasty": "宋代", "author": "陆游", "instruct": "七言律诗"}
{"title": "和约法师临友人诗", "content": "我有数行泪，不落十馀年。今日为君尽，并洒秋风前。", "dynasty": "南北朝", "author": "陶弘景", "instruct": "五言绝句"}
{"title": "子山再惠诗见和因又续成子山不以予不才两发", "content": "清卿恩德重鳌山，诗寄闲栖白首官。须信夜光谁可得，玉龙沉睡玉渊寒。", "dynasty": "宋代", "author": "张先", "instruct": "七言绝句"}
{"title": "玉山岭上作", "content": "悠悠驱匹马，征路上连冈。晚翠深云窦，寒台净石梁。秋花偏似雪，枫叶不禁霜。愁见前程远，空郊下夕阳。", "dynasty": "唐代", "author": "皇甫曾", "instruct": "五言律诗"}
{"title": "山中避难作", "content": "山头烽火水边营，鬼哭人悲夜夜声。唯有碧天无一事，日还西下月还明。", "dynasty": "唐代", "author": "来鹄", "instruct": "七言绝句"}
{"title": "鸡", "content": "名参十二属，花入羽毛深。守信催朝日，能鸣送晓阴。峨冠装瑞璧，利爪削黄金。徒有稻粱感，何由报德音。", "dynasty": "唐代", "author": "徐夤", "instruct": "五言律诗"}
{"title": "雪山", "content": "东山日夜笔濛鸿，晓色弥天万丈红。明月夜来飞出海，金光射透碧霄空。", "dynasty": "元代", "author": "丘处机", "instruct": "七言绝句"}
{"title": "燕", "content": "处处定知秋後别，年年长向社前逢。行藏自欲追时节，岂是人间不见容。", "dynasty": "宋代", "author": "王安石", "instruct": "七言绝句"}
{"title": "见卖梅花者作卖花行", "content": "连日阴风作许寒，晚来妍暖似春阑。十分待放梅花否，留我数枝归到看。", "dynasty": "宋代", "author": "赵蕃", "instruct": "七言绝句"}
{"title": "咏舞", "content": "低身锵玉佩，举袖拂罗衣。对檐疑燕起，映雪似花飞。", "dynasty": "隋代", "author": "萧德言", "instruct": "五言绝句"}
{"title": "橙纲", "content": "尧舜方堪橘柚包，穹庐亦复使民劳。华清荔子沾恩幸，一骑回时万骑骚。", "dynasty": "宋代", "author": "范成大", "instruct": "七言绝句"}
{"title": "题僧法芝锺山诗后", "content": "明珠出袖四百非，座有烟霞草木香。断取锺山擎石掌，那知不下净名床。", "dynasty": "宋代", "author": "晁补之", "instruct": "七言绝句"}
{"title": "野轩", "content": "黄鸡白酒田间乐，藜杖葛巾林下风。更若食芹仍暴背，野怀并在一轩中。", "dynasty": "宋代", "author": "司马光", "instruct": "七言绝句"}
{"title": "古辞", "content": "容华不待年。何为客游梁。九月寒阴合。悲风断君肠。叹息空房妇。幽思坐自伤。劳心结远路。惆怅独未央。", "dynasty": "南北朝", "author": "鲍照", "instruct": "五言律诗"}
{"title": "剑", "content": "越民铸宝剑，出匣吐寒芒。服之禦左右，除凶致福祥。", "dynasty": "魏晋", "author": "曹丕", "instruct": "五言绝句"}
{"title": "绝句", "content": "社寒比腊更清严，花蕊萧疏半欲缄。过手重裘犹得力，莫将晴煗信春衫。", "dynasty": "宋代", "author": "黄载", "instruct": "七言绝句"}
{"title": "入闽", "content": "山云底事夜来雨，藏却奇峰不与看。政说雨中看更好，划然卷起出晴峦。", "dynasty": "宋代", "author": "方岳", "instruct": "七言绝句"}
{"title": "斑竹", "content": "苍梧千载后，斑竹对湘沅。欲识湘妃怨，枝枝满泪痕。", "dynasty": "唐代", "author": "刘长卿", "instruct": "五言绝句"}
{"title": "西上辞母坟", "content": "高盖山头日影微，黄昏独立宿禽稀。林间滴酒空垂泪，不见丁宁嘱早归。", "dynasty": "唐代", "author": "陈去疾", "instruct": "七言绝句"}
{"title": "雪诗赓曹文寿韵", "content": "翩翻飞舞布田垓，似絮还疑玉蕊梅。一夜扑窗春蝶戏，好风吹去又推来。", "dynasty": "明代", "author": "朱元璋", "instruct": "七言绝句"}
{"title": "春秋战国门。再吟", "content": "戏问将何对所耽，滑稽无骨是常谭。昔时王者皆通四，近见君王只好三。", "dynasty": "唐代", "author": "周昙", "instruct": "七言绝句"}
{"title": "春日", "content": "雨过苔犹湿，风来户半开。闲花忽落尽，啼鸟自飞来。", "dynasty": "宋代", "author": "利登", "instruct": "五言绝句"}
{"title": "九日黄", "content": "应时寒蕊拆秋含，晃耀良金色可参。似遇道人殷七七，故开佳切日三三。", "dynasty": "宋代", "author": "史铸", "instruct": "七言绝句"}
{"title": "寒塘", "content": "晓发梳临水，寒塘坐见秋。乡心正无限，一雁度南楼。", "dynasty": "唐代", "author": "赵嘏", "instruct": "五言绝句"}
{"title": "汾源杂诗", "content": "道是山城却水乡，小桥略彴足徜徉。柳阴深处垂纶坐，钓得游鳞二寸长。", "dynasty": "清代", "author": "曹廉锷", "instruct": "七言绝句"}
{"title": "芙蓉", "content": "赞重清芳却恨迟，诗人曾费几多词。春风无限无名草，莫道芙蓉不遇时。", "dynasty": "明代", "author": "祝允明", "instruct": "七言绝句"}
{"title": "郊行寄杜位", "content": "崷崒空城烟，凄清寒山景。秋风引归梦，昨夜到汝颍。近寺闻钟声，映陂见树影。所思何由见，东北徒引领。", "dynasty": "唐代", "author": "岑参", "instruct": "五言律诗"}
{"title": "除夕", "content": "拥罢寒炉小酌馀，挑灯又近古人书。一枝粗定身多幸，此地应逢两岁除。", "dynasty": "明代", "author": "吴与弼", "instruct": "七言绝句"}
{"title": "新秋作", "content": "山容初瘦月容肥，夜久凉风入翠衣。睡破井梧阴两叶，半床清梦一声归。", "dynasty": "明代", "author": "张乔", "instruct": "七言绝句"}
{"title": "荡荡", "content": "荡荡唐虞去日遒，孔林千载亦荒丘。六经残缺幸可考，百氏纵横谁复忧。释书恐非易论语，王迹其在诗春秋！君臣父子未尝泯，吾道尚传君但求。", "dynasty": "宋代", "author": "陆游", "instruct": "七言律诗"}
{"title": "明神", "content": "明神司过岂令冤，暗室由来有祸门。莫为无人欺一物，他时须虑石能言。", "dynasty": "唐代", "author": "李商隐", "instruct": "七言绝句"}
{"title": "薛公肃访山中偶出不值公肃留诗次其韵", "content": "紫极朝归谢往还，新篇落笔烂彪斑。乌藤拈起都閒事，且看西湖处处山。", "dynasty": "宋代", "author": "李流谦", "instruct": "七言绝句"}
{"title": "春晓", "content": "朝来滴翠山光好，无数枝头乱啼鸟。鸠杖横拖过短桥，小池倒浸梅花老。", "dynasty": "清代", "author": "钱慎方", "instruct": "七言绝句"}
{"title": "句", "content": "瘴雨出虹蝀，蛮烟渡江急。尝闻岛夷俗，犀象满城邑。。", "dynasty": "唐代", "author": "殷尧藩", "instruct": "五言绝句"}
{"title": "门", "content": "奕奕彤闱下，煌煌紫禁隈。阿房万户列，阊阖九重开。疏广遗荣去，于公待驷来。讵知金马侧，方朔有奇才。", "dynasty": "唐代", "author": "李峤", "instruct": "五言律诗"}
{"title": "夜影", "content": "一池晴浸藕花月，午夜凉生菰叶风。风月无边诗兴动，品题收拾锦囊中。", "dynasty": "宋代", "author": "黄庚", "instruct": "七言绝句"}
{"title": "绝句", "content": "此生精力尽於诗，末岁心存力已疲。不共卢王争出手，郤思陶谢与同时。", "dynasty": "宋代", "author": "陈师道", "instruct": "七言绝句"}
{"title": "韩少谟挽诗", "content": "早年豪气盖区中，晚岁颓然一病翁。负许才华竟何事，有皇上帝岂梦梦。", "dynasty": "宋代", "author": "魏了翁", "instruct": "七言绝句"}
{"title": "村老", "content": "肉死皮乾垂鬓丝，寻暄扶杖向东篱。文王没后无人问，直至而今大半饥。", "dynasty": "宋代", "author": "马存", "instruct": "七言绝句"}
{"title": "灯词", "content": "南陌东城尽舞儿，画金刺绣满罗衣。也知爱惜春游夜，舞落银蟾不肯归。", "dynasty": "宋代", "author": "姜夔", "instruct": "七言绝句"}
{"title": "桃花", "content": "争开不待叶，密缀欲无条。傍沼人窥监，惊鱼水溅桥。", "dynasty": "宋代", "author": "苏轼", "instruct": "五言绝句"}
{"title": "览卢子蒙侍御旧诗多与微之唱和感今伤昔…题于卷后", "content": "早闻元九咏君诗，恨与卢君相识迟。今日逢君开旧卷，卷中多道赠微之。相看掩泪情难说，别有伤心事岂知。闻道咸阳坟上树，已抽三丈白杨枝。", "dynasty": "唐代", "author": "白居易", "instruct": "七言律诗"}
{"title": "秋闺", "content": "征客向轮台，幽闺寂不开。音书秋雁断，机杼夜蛩催。虚幌风吹叶，闲阶露湿苔。自怜愁思影，常共月裴回。", "dynasty": "唐代", "author": "郑愔", "instruct": "五言律诗"}
{"title": "已亥杂诗 309", "content": "论诗论画复论禅，三绝门风海内传。可惜语儿溪畔路，白头无分棹归舷。", "dynasty": "清代", "author": "龚自珍", "instruct": "七言绝句"}
{"title": "月", "content": "寥寥天地内，夜魄爽何轻。频见此轮满，即应华发生。不圆争得破，才正又须倾。人事还如此，因知倚伏情。", "dynasty": "唐代", "author": "曹松", "instruct": "五言律诗"}
{"title": "孔明", "content": "称吴称魏已纷纷，渭水西边独汉臣。平日将军不三顾，寻常田里带经人。", "dynasty": "宋代", "author": "曾巩", "instruct": "七言绝句"}
{"title": "言怀", "content": "十载声沈觉自非，贱身元合衣荷衣。岂能得路陪先达，却拟还家望少微。战马到秋长泪落，伤禽无夜不魂飞。平生只学穿杨箭，更向何门是见机。", "dynasty": "唐代", "author": "张蠙", "instruct": "七言律诗"}
{"title": "野步", "content": "峭寒催换木棉裘，倚杖郊原作近游。最是秋风管闲事，红他枫叶白人头。", "dynasty": "清代", "author": "赵翼", "instruct": "七言绝句"}
{"title": "夜雨", "content": "小雨夜复密，回风吹早秋。野凉侵闭户，江满带维舟。通籍恨多病，为郎忝薄游。天寒出巫峡，醉别仲宣楼。", "dynasty": "唐代", "author": "杜甫", "instruct": "五言律诗"}
{"title": "登城", "content": "偶作闲身上古城，路人遥望不相惊。无端将吏逡巡至，又作都头一队行。", "dynasty": "唐代", "author": "薛能", "instruct": "七言绝句"}
{"title": "句", "content": "笳鼓宫商塞外归，似此殊勋古难匹。后来渭上朝正月，尚忆祁连冢中骨。", "dynasty": "宋代", "author": "谌祜", "instruct": "七言绝句"}
{"title": "酬杨八", "content": "君以旷怀宜静境，我因蹇步称闲官。闭门足病非高士，劳作云心鹤眼看。", "dynasty": "唐代", "author": "白居易", "instruct": "七言绝句"}
{"title": "宫怨", "content": "一辞同辇闭昭阳，耿耿寒宵禁漏长。钗上翠禽应不返，镜中红艳岂重芳。萤低夜色栖瑶草，水咽秋声傍粉墙。展转令人思蜀赋，解将惆怅感君王。", "dynasty": "唐代", "author": "韦庄", "instruct": "七言律诗"}
{"title": "野行", "content": "草润衫襟重，沙干屐齿轻。仰头听鸟立，信脚望花行。暇日无公事，衰年有道情。浮生短于梦，梦里莫营营。", "dynasty": "唐代", "author": "白居易", "instruct": "五言律诗"}
{"title": "罢药", "content": "自学坐禅休服药，从他时复病沉沉。此身不要全强健，强健多生人我心。", "dynasty": "唐代", "author": "白居易", "instruct": "七言绝句"}
{"title": "少年行", "content": "任气称张放，衔恩在少年。玉阶朝就日，金屋夜升天。轩骑青云际，笙歌绿水边。建章明月好，留醉伴风烟。", "dynasty": "唐代", "author": "芮挺章", "instruct": "五言律诗"}
{"title": "立春", "content": "韭苗香煮饼，野老不知春。看镜道如咫，倚楼梅照人。", "dynasty": "宋代", "author": "黄庭坚", "instruct": "五言绝句"}
{"title": "鸡", "content": "纪德名标五，初鸣度必三。殊方听有异，失次晓无惭。问俗人情似，充庖尔辈堪。气交亭育际，巫峡漏司南。", "dynasty": "唐代", "author": "杜甫", "instruct": "五言律诗"}
{"title": "七夕", "content": "传道仙星媛，年年会水隅。停梭借蟋蟀，留巧付蜘蛛。去昼从云请，归轮伫日输。莫言相见阔，天上日应殊。", "dynasty": "唐代", "author": "宋之问", "instruct": "五言律诗"}
{"title": "予尝有雪景一绝为人所讽吟段赞善小笔精微…诗谢之", "content": "赞善贤相后，家藏名画多。留心于绘素，得事在烟波。属兴同吟咏，成功更琢磨。爱予风雪句，幽绝写渔蓑。", "dynasty": "唐代", "author": "郑谷", "instruct": "五言律诗"}
{"title": "对菊", "content": "蝶醉风狂半折时，冷烟清露压离披。欲倾琥珀杯浮尔，好把茱萸朵配伊。孔雀毛衣应者是，凤凰金翠更无之。何因栽向僧园里，门外重阳过不知。", "dynasty": "唐代", "author": "齐己", "instruct": "七言律诗"}
{"title": "风云交作戏题", "content": "霎脚如龙爪，空中挟雨来。何关风伯事，欲到却吹回。", "dynasty": "宋代", "author": "陆游", "instruct": "五言绝句"}
{"title": "双樱", "content": "并蒂随宜好，连心著意红。只堪惊老眼，持此与谁同。", "dynasty": "宋代", "author": "陈师道", "instruct": "五言绝句"}
{"title": "晋门。再吟", "content": "贪泉何处是泉源，只在灵台一点间。必也心源元自有，此泉何必在江山。", "dynasty": "唐代", "author": "周昙", "instruct": "七言绝句"}
{"title": "边将", "content": "剑光如电马如风，百捷长轻是掌中。无定河边蕃将死，受降城外虏尘空。旗缝雁翅和竿袅，箭撚雕翎逐隼雄。自指燕山最高石，不知谁为勒殊功。", "dynasty": "唐代", "author": "秦韬玉", "instruct": "七言律诗"}
{"title": "幽州新岁作", "content": "去岁荆南梅似雪，今年蓟北雪如梅。共知人事何常定，且喜年华去复来。边镇戍歌连夜动，京城燎火彻明开。遥遥西向长安日，愿上南山寿一杯。", "dynasty": "唐代", "author": "张说", "instruct": "七言律诗"}
{"title": "殷浩", "content": "田野高风过有熏，庙堂经画竟无闻。固应竹马思元子，江左兴亡不在君。", "dynasty": "宋代", "author": "张耒", "instruct": "七言绝句"}
{"title": "新月", "content": "云际婵娟出又藏，美人肠断拜金方。姮娥一只眉先扫，织女三分镜未光。珠箔寄钩悬杳霭，白龙遗爪印穹苍。更期十五圆明夜，与破阴霾照八荒。", "dynasty": "唐代", "author": "徐夤", "instruct": "七言律诗"}
{"title": "老将", "content": "破虏与平戎，曾居第一功。明时不用武，白首向秋风。马病霜飞草，弓闲雁过空。儿孙已成立，胆气亦英雄。", "dynasty": "唐代", "author": "齐己", "instruct": "五言律诗"}
{"title": "竹扇诗", "content": "供时有度量，异好有团方。来风堪避暑，静夜致清凉。", "dynasty": "两汉", "author": "班固", "instruct": "五言绝句"}
{"title": "梁燕", "content": "梁间两处燕成窠，来往衔泥带落花。昵昵并头休巧语，相依总在别人家。", "dynasty": "宋代", "author": "黄庚", "instruct": "七言绝句"}
{"title": "伯量同二弟欲见访湖庄以诗告至褒拂过情辄次", "content": "年来夺锦马群空，而况君家有八龙。传与乡人经济策，问焉何惜少舂容。", "dynasty": "宋代", "author": "曹彦约", "instruct": "七言绝句"}
{"title": "下峡", "content": "忆子啼猿绕树哀，雨随孤棹过阳台。波头未白人头白，瞥见春风滟滪堆。", "dynasty": "唐代", "author": "郑谷", "instruct": "七言绝句"}
{"title": "九日", "content": "黄菊紫菊傍篱落，摘菊泛酒爱芳新。不堪今日望乡意，强插茱萸随众人。", "dynasty": "唐代", "author": "杨衡", "instruct": "七言绝句"}
{"title": "已亥杂诗 90", "content": "过百由旬烟水长，释迦老子怨津梁。声闻闭眼三千劫，悔慕人天大法王。", "dynasty": "清代", "author": "龚自珍", "instruct": "七言绝句"}
{"title": "次曾守初太守游山庄诗韵", "content": "乾坤忙里几人闲，荣辱升沉总不关。风日山中草堂静，细听黄鸟转绵蛮。", "dynasty": "明代", "author": "韩宗尧", "instruct": "七言绝句"}
{"title": "孔雀", "content": "越鸟青春好颜色，晴轩入户看呫衣。一身金翠画不得，万里山川来者稀。丝竹惯听时独舞，楼台初上欲孤飞。刺桐花谢芳草歇，南国同巢应望归。", "dynasty": "唐代", "author": "李郢", "instruct": "七言律诗"}
{"title": "相和歌辞。昭君词", "content": "李陵初送子卿回，汉月明明照帐来。忆著长安旧游处，千门万户玉楼台。", "dynasty": "唐代", "author": "李端", "instruct": "七言绝句"}
{"title": "自豫章南还江上作", "content": "归去南江水，磷磷见底清。转逢空阔处，聊洗滞留情。浦树遥如待，江鸥近若迎。津途别有趣，况乃濯吾缨。", "dynasty": "唐代", "author": "张九龄", "instruct": "五言律诗"}
{"title": "大雪", "content": "海天黯黯万重云，欲到前村路不分。烈风吹雪深一丈，大布缝衫重七斤。", "dynasty": "宋代", "author": "陆游", "instruct": "七言绝句"}
{"title": "萤", "content": "本从腐草生，聚为寒士灯。一朝书课效，功宁不汝矜。", "dynasty": "宋代", "author": "卫宗武", "instruct": "五言绝句"}
{"title": "偶成", "content": "非才遍历清华地，悟佛方为止足身。浮名浮利莫相试，三千世界一微尘。", "dynasty": "宋代", "author": "夏竦", "instruct": "七言绝句"}
{"title": "墨竹", "content": "昭阳雨过笼斜日，长信风来扫落花。无限春情与春恨，几条分在后妃家。", "dynasty": "宋代", "author": "石延年", "instruct": "七言绝句"}
{"title": "欲游龙山鹿苑有作", "content": "龙山门不远，鹿苑路非遥。合逐闲身去，何须待客招。年华残两鬓，筋骨倦长宵。闻说峰前寺，新修白石桥。", "dynasty": "唐代", "author": "齐己", "instruct": "五言律诗"}
{"title": "瑞鹧鸪 途次见桃花，有怀作", "content": "曾领玄都第一枝。年年常恨占春迟。水流溪畔魂销后，日落江南肠断时。梦逐彩云迷远道，泪和红雨上游丝。故园门巷多车马，正待惊郎向阿谁。", "dynasty": "明代", "author": "俞彦", "instruct": "七言律诗"}
{"title": "阑干", "content": "埽花虽恨夜来雨，把酒却怜晴后寒。吴质谩言愁得病，当时犹不凭阑干。", "dynasty": "唐代", "author": "韩偓", "instruct": "七言绝句"}
{"title": "纵笔", "content": "小儿读书耕且养，老夫入朝仕易农。明春史成许归去，父子相逐歌年丰。", "dynasty": "宋代", "author": "陆游", "instruct": "七言绝句"}
{"title": "见学院诸生作诗因和", "content": "骐骥方腾踏，蚊虻敢扑缘。明年小期集，请看十庐鞭。", "dynasty": "宋代", "author": "吕希纯", "instruct": "五言绝句"}
{"title": "雪中作", "content": "黑风卷地连三日，密雪穿帘又一回。衰病不禁天色恶，笑谈谁共酒尊开？忍寒瘦马嘶空枥，觅食饥鸦啄废台。笑遣蛮童撼园竹，辍羹分火待归来。", "dynasty": "宋代", "author": "陆游", "instruct": "七言律诗"}
{"title": "农舍", "content": "万钱近县买黄犊，襏襫行当东作时。堪笑江东王谢辈，唾壼尘尾事儿嬉。", "dynasty": "宋代", "author": "陆游", "instruct": "七言绝句"}
{"title": "纵笔", "content": "胸中略无一点事，眼底常展数行书。半饥半饱便可尔，衣食何须求有余。", "dynasty": "宋代", "author": "陆游", "instruct": "七言绝句"}
{"title": "竹枝", "content": "石榴裙子曳斜晖，闲弄荷珠水满衣。一曲夜歌风正起，木兰舟上采莲归。", "dynasty": "清代", "author": "路遴", "instruct": "七言绝句"}
{"title": "惜花", "content": "未会春风意，开君又落君。一年今烂漫，几日便缤纷。别艳那堪赏，馀香不忍闻。尊前恨无语，应解作朝云。", "dynasty": "唐代", "author": "李山甫", "instruct": "五言律诗"}
{"title": "元夕", "content": "老去欢悰久已无，病来瘦骨不胜扶。山居幸自依青士，身事何曾问紫姑。", "dynasty": "宋代", "author": "方岳", "instruct": "七言绝句"}
{"title": "醉后", "content": "春草秋风老此身，一瓢长醉任家贫。醒来还爱浮萍草，漂寄官河不属人。", "dynasty": "唐代", "author": "刘商", "instruct": "七言绝句"}
{"title": "秋别", "content": "别路垂杨柳，秋风凄管弦。青楼君去后，明月为谁圆。", "dynasty": "唐代", "author": "罗邺", "instruct": "五言绝句"}
{"title": "自平", "content": "自平宫中吕太一，收珠南海千馀日。近供生犀翡翠稀，复恐征戎干戈密。蛮溪豪族小动摇，世封刺史非时朝。蓬莱殿前诸主将，才如伏波不得骄。", "dynasty": "唐代", "author": "杜甫", "instruct": "七言律诗"}
{"title": "槛竹", "content": "广厦长廊四面围，小栏霜雪两三枝。帘帷壅蔽无人见，赖有中天日照知。", "dynasty": "宋代", "author": "夏竦", "instruct": "七言绝句"}
{"title": "翦彩", "content": "翦彩赠相亲，银钗缀凤真。双双衔绶鸟，两两度桥人。叶逐金刀出，花随玉指新。愿君千万岁，无岁不逢春。", "dynasty": "唐代", "author": "李远", "instruct": "五言律诗"}
{"title": "望三湖诗", "content": "积水照頳霞。高台望归翼。平原周远近。连汀见纡直。葳蕤向春秀。芸黄共秋色。薄暮伤哉人。婵媛复何极。", "dynasty": "南北朝", "author": "谢朓", "instruct": "五言律诗"}
{"title": "晓寝", "content": "转枕重安寝，回头一欠伸。纸窗明觉晓，布被暖知春。莫强疏慵性，须安老大身。鸡鸣一觉睡，不博早朝人。", "dynasty": "唐代", "author": "白居易", "instruct": "五言律诗"}
{"title": "纪梦", "content": "何年沧海变桑田，绛阙琼宫尚俨然。留得瀛州人在境，故应犹有地行仙。", "dynasty": "宋代", "author": "家铉翁", "instruct": "七言绝句"}
{"title": "长垣道中作", "content": "极目王畿四坦然，方舆如地盖如天。始知恃险不如德，去匀胜残已百年。", "dynasty": "宋代", "author": "司马光", "instruct": "七言绝句"}
{"title": "乌", "content": "日路朝飞急，霜台夕影寒。联翩依月树，迢递绕风竿。白首何年改，青琴此夜弹。灵台如可托，千里向长安。", "dynasty": "唐代", "author": "李峤", "instruct": "五言律诗"}
{"title": "咏甘蕉诗", "content": "抽叶固盈丈。折本信兼围。流甘揜椰实。弱缕冠絺衣。", "dynasty": "南北朝", "author": "沈约", "instruct": "五言绝句"}
{"title": "李右司以诗送梅花至潞公予虽不接右司想见其", "content": "凡花俗草败人意，晚见琼蕤不恨迟。江左风流尚如此，春功终到岁寒枝。", "dynasty": "宋代", "author": "黄庭坚", "instruct": "七言绝句"}
{"title": "晚起", "content": "卧听冬冬衙鼓声，起迟睡足长心情。华簪脱后头虽白，堆案抛来眼校明。闲上篮舆乘兴出，醉回花舫信风行。明朝更濯尘缨去，闻道松江水最清。", "dynasty": "唐代", "author": "白居易", "instruct": "七言律诗"}
{"title": "感梦", "content": "前后升沈二十年，向来孤冷偶同然。梦中许我传衣钵，敢望功名却比肩。", "dynasty": "宋代", "author": "姜特立", "instruct": "七言绝句"}
{"title": "看棋", "content": "彼此抽先局势平，傍人道死的还生。两边对坐无言语，尽日时闻下子声。", "dynasty": "唐代", "author": "王建", "instruct": "七言绝句"}
{"title": "偶作", "content": "人情争胜似争棋，死怕输人一著迟。黑白不分傍袖手，年来吾亦爱吾痴。", "dynasty": "金朝", "author": "王特起", "instruct": "七言绝句"}
{"title": "常春", "content": "染根得灵药，无时不春风。倚阑与挂壁，相伴岁寒中。", "dynasty": "宋代", "author": "范成大", "instruct": "五言绝句"}
{"title": "狂醉", "content": "一自柏台为御史，二年辜负两京春。岘亭今日颠狂醉，舞引红娘乱打人。", "dynasty": "唐代", "author": "元稹", "instruct": "七言绝句"}
{"title": "鸿渐后宦游广中有诗云不羡黄盏不羡白玉杯不", "content": "自讼缧囚深负罪，不须醉尉苦相催。有如陆羽须惊羡，我向章华亭下来。", "dynasty": "宋代", "author": "郑刚中", "instruct": "七言绝句"}
{"title": "南归", "content": "老病力难任，犹多镜雪侵。鲈鱼消宦况，鸥鸟识归心。急雨江帆重，残更驿树深。乡关殊可望，渐渐入吴音。", "dynasty": "唐代", "author": "顾况", "instruct": "五言律诗"}
{"title": "书边事（一作边行书事，一作塞上行）", "content": "朔野烟尘起，天军又举戈。阴风向晚急，杀气入秋多。树尽禽栖草，冰坚路在河。汾阳无继者，羌虏肯先和。", "dynasty": "唐代", "author": "李昌符", "instruct": "五言律诗"}
{"title": "天鉴", "content": "何劳谄笑学趋时，务实清修胜用机。猛虎十年摇尾立，苍鹰一旦醒心飞。神依正道终潜卫，天鉴衷肠竞不违。事历艰难人始重，九层成后喜从微。", "dynasty": "唐代", "author": "韩偓", "instruct": "七言律诗"}
{"title": "鸡", "content": "驯养经年聊伺晓，不须风雨迟时呼。年来颇学方仙道，拔宅他时从我无。", "dynasty": "宋代", "author": "张嵲", "instruct": "七言绝句"}
{"title": "和靖州判官陈子从山水图十韵·溪上赋诗", "content": "莫作溪流看，天命无穷已。诗人若知得，千古可坐致。", "dynasty": "宋代", "author": "魏了翁", "instruct": "五言绝句"}
{"title": "鹂", "content": "不是流莺独占春，林间彩翠四时新。应知拟上屏风画，偏坐横枝亦向人。", "dynasty": "唐代", "author": "司空图", "instruct": "七言绝句"}
{"title": "槿花", "content": "槿花不见夕，一日一回新。东风吹桃李，须到明年春。", "dynasty": "唐代", "author": "崔道融", "instruct": "五言绝句"}
{"title": "绿琐", "content": "绿琐银台烛焰红，月痕斜过井梧东。背人约住黄金钏，轻札香罗护守宫。", "dynasty": "宋代", "author": "陈允平", "instruct": "七言绝句"}
{"title": "雪乾", "content": "雪乾云净见遥岑，南陌芳菲复可寻。换得千颦为一笑，春风吹柳万黄金。", "dynasty": "宋代", "author": "王安石", "instruct": "七言绝句"}
{"title": "疑冢", "content": "疑冢累累漳水头，如山七十二高丘。正平只有坟三尺，千古安眠鹦鹉洲。", "dynasty": "清代", "author": "陆次云", "instruct": "七言绝句"}
{"title": "一壶歌", "content": "自从轩昊到隋唐，几见中原作战场！三十万年如电掣，不曾记得不曾忘。", "dynasty": "宋代", "author": "陆游", "instruct": "七言绝句"}
{"title": "题周家歌者", "content": "清紧如敲玉，深圆似转簧。一声肠一断，能有几多肠。", "dynasty": "唐代", "author": "白居易", "instruct": "五言绝句"}
{"title": "吴宫辞", "content": "一入吴王殿，无人睹翠娥。楼高时见舞，宫静夜闻歌。半露胸如雪，斜回脸似波。妍媸各有分，谁敢妒恩多。", "dynasty": "唐代", "author": "白居易", "instruct": "五言律诗"}
{"title": "晚步", "content": "闭门自要身心敛，出户方知天地宽。晚步中庭人不识，道余痴想白云端。", "dynasty": "宋代", "author": "家铉翁", "instruct": "七言绝句"}
{"title": "鹦鹉", "content": "尽有民间疾苦事，语禽何不一传言。怪底不离飞鸟类，长年孤负稻粱恩。", "dynasty": "清代", "author": "弘历", "instruct": "七言绝句"}
{"title": "除夜", "content": "残腊即又尽，东风应渐闻。一宵犹几许，两岁欲平分。燎暗倾时斗，春通绽处芬。明朝遥捧酒，先合祝尧君。", "dynasty": "唐代", "author": "曹松", "instruct": "五言律诗"}
{"title": "猎骑", "content": "汗血淋漓湿雾騣，声嘶眼疾四蹄风。追鹰逐兔浑閒事，曾与将军立大功。", "dynasty": "明代", "author": "唐之淳", "instruct": "七言绝句"}
{"title": "酌修仁水赋诗", "content": "三枫何习习。五渡何悠悠。且饮修仁水。不挹背邪流。", "dynasty": "南北朝", "author": "范云", "instruct": "五言绝句"}
{"title": "奉和随王殿下诗 十三", "content": "炎光缺独雅。宗霸拯时伦。龙德待云雾。令图方再晨。岁远荒城思。霜华宿草陈。英威遽如是。徘徊歧路人。", "dynasty": "南北朝", "author": "谢朓", "instruct": "五言律诗"}
{"title": "荒园", "content": "朝日满园霜，牛冲篱落坏。扫掠黄叶中，时时一窠薤。", "dynasty": "唐代", "author": "王建", "instruct": "五言绝句"}
{"title": "度秋", "content": "夏律昨留灰，秋箭今移晷。峨嵋岫初出，洞庭波渐起。桂白发幽岩，菊黄开灞涘。运流方可叹，含毫属微理。", "dynasty": "唐代", "author": "李世民", "instruct": "五言律诗"}
{"title": "即事", "content": "养病私欣得自由，日长卧看鲁春秋。悠然咏到忘言处，一枕清凉午梦幽。", "dynasty": "明代", "author": "吴与弼", "instruct": "七言绝句"}
{"title": "观荷", "content": "春红树树或丛丛，一一托根尘土中。不道独清冰氏子，炎天玉立水晶宫。", "dynasty": "宋代", "author": "方岳", "instruct": "七言绝句"}
{"title": "蜡烛", "content": "六龙西走入崦嵫，寂寂华堂漏转时。一寸丹心如见用，便为灰烬亦无辞。", "dynasty": "宋代", "author": "孙复", "instruct": "七言绝句"}
{"title": "麟", "content": "汉祀应祥开，鲁郊西狩回。奇音中钟吕，成角喻英才。画像临仙阁，藏书入帝台。若惊能吐哺，为待凤凰来。", "dynasty": "唐代", "author": "李峤", "instruct": "五言律诗"}
{"title": "杂题", "content": "黄庭两卷伴身闲，盘篆香残日未残。泛泛孤身似萍叶，始知天地不胜宽。", "dynasty": "宋代", "author": "陆游", "instruct": "七言绝句"}
{"title": "已亥杂诗 305", "content": "欲从太史窥春秋，勿向有字句虚求。抱微言者太史氏，大义显显则予休。", "dynasty": "清代", "author": "龚自珍", "instruct": "七言绝句"}
{"title": "墨", "content": "一寸龙香一寸金，仙家传药不传心。香来莫作寻常看，千载文光翰苑林。", "dynasty": "宋代", "author": "邓熛", "instruct": "七言绝句"}
{"title": "夜", "content": "日坠虞渊烛影开，沈沈烟雾压浮埃。剡川雪满子猷去，汉殿月生王母来。檐挂蛛丝应渐织，风吹萤火不成灰。愁人莫道何时旦，自有钟鸣漏滴催。", "dynasty": "唐代", "author": "徐夤", "instruct": "七言律诗"}
{"title": "阻风小孤山晚晴作", "content": "小孤山下晚波恬，妥堕青鬟玉镜奁。借与彭郎作眉样，西南初月正尖纤。", "dynasty": "宋代", "author": "贺铸", "instruct": "七言绝句"}
{"title": "吴姬行", "content": "吴姬十五游燕赵，少小离家那得知。歌向尊前将进酒，低回却忆采莲时。", "dynasty": "明代", "author": "栗应宏", "instruct": "七言绝句"}
{"title": "咏妓（一作王勣诗）", "content": "妖姬饰靓妆，窈窕出兰房。日照当轩影，风吹满路香。早时歌扇薄，今日舞衫长。不应令曲误，持此试周郎。", "dynasty": "唐代", "author": "王绩", "instruct": "五言律诗"}
{"title": "闻高常侍亡（忠州作）", "content": "归朝不相见，蜀使忽传亡。虚历金华省，何殊地下郎。致君丹槛折，哭友白云长。独步诗名在，只令故旧伤。", "dynasty": "唐代", "author": "杜甫", "instruct": "五言律诗"}
{"title": "归来", "content": "旧隐无何别，归来始更悲。难寻白道士，不见惠禅师。草径虫鸣急，沙渠水下迟。却将波浪眼，清晓对红梨。", "dynasty": "唐代", "author": "李商隐", "instruct": "五言律诗"}
{"title": "旅居即事集放翁句成诗", "content": "故旧书来访死生，痴云残日半阴晴。老夫睡足犹慵起，卧听儿童吓雀声。", "dynasty": "清代", "author": "仓兆彬", "instruct": "七言绝句"}
{"title": "寄杨侍御（一作包何诗）", "content": "一官何幸得同时，十载无媒独见遗。今日不论腰下组，请君看取鬓边丝。", "dynasty": "唐代", "author": "包佶", "instruct": "七言绝句"}
{"title": "留卢秦卿（一作司空曙诗）", "content": "知有前期在，欢如此夜中。无将故人酒，不及古淳风。", "dynasty": "唐代", "author": "郎士元", "instruct": "五言绝句"}
{"title": "次韵见可书示二绝并以送行", "content": "鹭立长滩本为饥，水深鱼没定奚为。何如烟雨青林畔，漠漠冥冥纵所之。", "dynasty": "宋代", "author": "赵蕃", "instruct": "七言绝句"}
{"title": "子夜四时歌 冬歌 三", "content": "果欲结金兰。但看松柏林。经霜不堕地。岁寒无异心。", "dynasty": "南北朝", "author": "萧衍", "instruct": "五言绝句"}
{"title": "鹦鹉", "content": "每闻别雁竞悲鸣，却叹金笼寄此生。早是翠襟争爱惜，可堪丹觜强分明。云漫陇树魂应断，歌接秦楼梦不成。幸自祢衡人未识，赚他作赋被时轻。", "dynasty": "唐代", "author": "秦韬玉", "instruct": "七言律诗"}
{"title": "观梅", "content": "较似年时劣不如，花头小小两疏疏。但令半点微酸在，憔悴空山尽有余。", "dynasty": "宋代", "author": "方岳", "instruct": "七言绝句"}
{"title": "张安国写坡诗帖赞", "content": "玉妃粲粲怯诗瘦，秦艳苏腴略先后。于湖笔力并奇秀，手执遗篇欲三嗅。", "dynasty": "宋代", "author": "岳珂", "instruct": "七言绝句"}
{"title": "闺情", "content": "月落星稀天欲明，孤灯未灭梦难成。披衣更向门前望，不忿朝来鹊喜声。", "dynasty": "唐代", "author": "李端", "instruct": "七言绝句"}
{"title": "听琴", "content": "竹外结枯桐，琅琅生松风。听来还自惜，坐对烛花红。", "dynasty": "元代", "author": "张玉娘", "instruct": "五言绝句"}
{"title": "长安有狭邪行", "content": "纪郢有通逵。通逵并轩车。帟帟雕轮驰。轩轩翠盖舒。撰策之五尹。振辔从三闾。推剑冯前轼。鸣佩专后舆。", "dynasty": "南北朝", "author": "谢惠连", "instruct": "五言律诗"}
{"title": "边城作", "content": "行止象分符，监州是戏儒。管排蛮户远，出箐鸟巢孤。北向秦何在，南来蜀已无。怀沙悔不及，只有便乘桴。", "dynasty": "唐代", "author": "薛能", "instruct": "五言律诗"}
{"title": "牧童", "content": "牛得自由骑，春风细雨飞。青山青草里，一笛一蓑衣。日出唱歌去，月明抚掌归。何人得似尔，无是亦无非。", "dynasty": "唐代", "author": "栖蟾", "instruct": "五言律诗"}
{"title": "赐魏徵诗", "content": "醽醁胜兰生，翠涛过玉薤。千日醉不醒，十年味不败。", "dynasty": "唐代", "author": "李世民", "instruct": "五言绝句"}
{"title": "春游", "content": "桃叶渡头春水生，长安桥上草长青。百年深向花时饮，赢得城南几醉醒。", "dynasty": "元代", "author": "聂古柏", "instruct": "七言绝句"}
{"title": "咏柳", "content": "天下风流无绿杨，一春生意别离乡。柔根恐是离肠结，未折长条先断肠。", "dynasty": "宋代", "author": "石延年", "instruct": "七言绝句"}
{"title": "子夜歌", "content": "不见金钴拿，火盛柄自爇。裁衣持寄郎，郎温侬亦热。", "dynasty": "明代", "author": "陈荐夫", "instruct": "五言绝句"}
{"title": "早梅", "content": "迎春故早发，独自不疑寒。畏落众花后，无人别意看。", "dynasty": "南北朝", "author": "谢燮", "instruct": "五言绝句"}
{"title": "夏日杂题", "content": "午梦初回理旧琴，竹炉重炷海南沉。茅檐三日萧萧雨，又展芭蕉数尺阴。", "dynasty": "宋代", "author": "陆游", "instruct": "七言绝句"}
{"title": "辞白宾客归后寄", "content": "千骑红旗不可攀，水头独立暮方还。家人怪我浑如病，尊酒休倾笔砚间。", "dynasty": "唐代", "author": "姚合", "instruct": "七言绝句"}
{"title": "咏孤桐诗", "content": "龙门百尺时。排云少孤立。分根荫玉池。欲待高鸾集。", "dynasty": "南北朝", "author": "沈约", "instruct": "五言绝句"}
{"title": "尝桃", "content": "金桃两饤照银杯，一是栽来一买来。香味比尝无两样，人情毕竟爱亲栽。", "dynasty": "宋代", "author": "杨万里", "instruct": "七言绝句"}
{"title": "清明", "content": "一百六朝花雨过，柳梢犹尔病春寒。晋官今日炊烟断，并著新晴看牡丹。", "dynasty": "宋代", "author": "史达祖", "instruct": "七言绝句"}
{"title": "孟子·诗亡春秋作", "content": "郑卫声中听雅歌，父仇莫奈母恩多。无人出任纲常主，空有乾坤着羽毛。", "dynasty": "宋代", "author": "陈普", "instruct": "七言绝句"}
{"title": "初闻南湖蛙声成三诗", "content": "枵花杨柳傍清明，淡沲风光画不成。春到此时须急赏，绕堤今夜有蛙声。", "dynasty": "宋代", "author": "张镃", "instruct": "七言绝句"}
{"title": "偶成", "content": "公庭过午无余事，退食归来默坐时。晴日半窗香一缕，阳来消息只心知。", "dynasty": "宋代", "author": "张栻", "instruct": "七言绝句"}
{"title": "偶题", "content": "世上岂无飧玉法，垆中亦有化金方。不如去学刘玄石，一饮三年入醉乡。", "dynasty": "明代", "author": "唐之淳", "instruct": "七言绝句"}
{"title": "旅情", "content": "黄叶下阶频，徐徐起病身。残秋萤出尽，独夜雁来新。别业去千里，旧乡空四邻。孤舟寻几度，又识岳阳人。", "dynasty": "唐代", "author": "周贺", "instruct": "五言律诗"}
{"title": "李", "content": "不及梨英软，应惭梅萼红。西园有千叶，淡伫更纤穠。", "dynasty": "宋代", "author": "苏轼", "instruct": "五言绝句"}
{"title": "寓兴", "content": "下虫}识人意，切切悲流年。最怜重开桂，抱寒为人妍。", "dynasty": "宋代", "author": "洪咨夔", "instruct": "五言绝句"}
{"title": "跋刘溪翁题韩府诗", "content": "何人咏出韩家府，是我建阳刘叔通。尽道唐人工乐府，罕能褒贬似渠工。", "dynasty": "宋代", "author": "赵蕃", "instruct": "七言绝句"}
{"title": "慈姥矶诗", "content": "暮烟起遥岸。斜日照安流。一同心赏夕。暂解去乡忧。野岸平沙合。连山近雾浮。客悲不自已。江上望归舟。", "dynasty": "南北朝", "author": "何逊", "instruct": "五言律诗"}
{"title": "以诗代书，寄户部杨侍郎，劝买东邻王家宅", "content": "劝君买取东邻宅，与我衡门相并开。云映嵩峰当户牖，月和伊水入池台。林园亦要闻闲置，筋力应须及健回。莫学因循白宾客，欲年六十始归来。", "dynasty": "唐代", "author": "白居易", "instruct": "七言律诗"}
{"title": "杏花", "content": "红花初绽雪花繁，重叠高低满小园。正见盛时犹怅望，岂堪开处已缤翻。情为世累诗千首，醉是吾乡酒一樽。杳杳艳歌春日午，出墙何处隔朱门。", "dynasty": "唐代", "author": "温庭筠", "instruct": "七言律诗"}
{"title": "代简谢朱殿直赠长韵诗", "content": "殷勤见赠用长篇，里闬过从积有年。岁事报成还报始，春华相次又暄妍。", "dynasty": "宋代", "author": "邵雍", "instruct": "七言绝句"}
{"title": "惜春", "content": "秀麦条桑翦翦寒，锦屏残梦怯衣单。惜春只怕春归去，多插瓶花在处安。", "dynasty": "宋代", "author": "史文卿", "instruct": "七言绝句"}
{"title": "水精", "content": "映水色不别，向月光还度。倾在荷叶中，有时看是露。", "dynasty": "唐代", "author": "王建", "instruct": "五言绝句"}
{"title": "游鼍湖诗", "content": "暄景转谐淑，草木目滋长。梅花覆树白，桃杏发荣光。", "dynasty": "南北朝", "author": "刘义庆", "instruct": "五言绝句"}
{"title": "悲秋", "content": "形骸枯槁病侵陵，少睡长饥一老僧。霜夜羁愁更无赖，莫收书策且留灯。", "dynasty": "宋代", "author": "陆游", "instruct": "七言绝句"}
{"title": "秋雁", "content": "寒向江南暖，饥向江南饱。莫道江南恶，须道江南好。", "dynasty": "元代", "author": "揭傒斯", "instruct": "五言绝句"}
{"title": "闺情", "content": "轻风滴砾动帘钩，宿酒犹酣懒卸头。但觉夜深花有露，不知人静月当楼。何郎烛暗谁能咏，韩寿香焦亦任偷。敲折玉钗歌转咽，一声声作两眉愁。", "dynasty": "唐代", "author": "韩偓", "instruct": "七言律诗"}
{"title": "题灵山寺行坚师院", "content": "西岩一径不通樵，八十持杯未觉遥。龙在石潭闻夜雨，雁移沙渚见秋潮。经函露湿文多暗，香印风吹字半销。应笑东归又南去，越山无路水迢迢。", "dynasty": "唐代", "author": "许浑", "instruct": "七言律诗"}
{"title": "湖上", "content": "冥色如烟村，残云带寒雨。芦荻风萧萧，渔人隔烟语。", "dynasty": "清代", "author": "秦仁溥", "instruct": "五言绝句"}
{"title": "山居", "content": "身依泉壑将时背，路入烟萝得地深。终岁不知城郭事，手栽林竹尽成阴。", "dynasty": "唐代", "author": "武元衡", "instruct": "七言绝句"}
{"title": "秋兴", "content": "白头韭美腌虀熟，赬尾鱼鲜斫鱠成。却对盘餮三太息，老年一饱费经营。", "dynasty": "宋代", "author": "陆游", "instruct": "七言绝句"}
{"title": "随倅", "content": "挥鞭西指凤凰城，疏野之心无所营。预约牡丹花下酒，归时节物近清明。", "dynasty": "宋代", "author": "孔平仲", "instruct": "七言绝句"}
{"title": "渡淮作", "content": "红杏花时辞汉苑，黄梅雨里上淮船。雨迎花送长如此，辜负东风十四年。", "dynasty": "唐代", "author": "吴融", "instruct": "七言绝句"}
{"title": "春望", "content": "春深酒熟溪桥鼓，午过斋闻野寺钟。花不知名香自永，倚风临水为谁容。", "dynasty": "宋代", "author": "方岳", "instruct": "七言绝句"}
{"title": "早起", "content": "黄菊花繁依旧臞，牡丹叶落恰如枯。霜中蚱蜢冻欲死，紧抱寒梢不放渠。", "dynasty": "宋代", "author": "杨万里", "instruct": "七言绝句"}
{"title": "感兴", "content": "香炉最高顶，中有高人住。日暮下山来，月明上山去。", "dynasty": "唐代", "author": "李端", "instruct": "五言绝句"}
{"title": "春晚", "content": "湖上春寒雁已归，宿酲残梦两依依。也知晨起元无事，窗白炉红且揽衣。", "dynasty": "宋代", "author": "陆游", "instruct": "七言绝句"}
{"title": "暮春于山谷寺上方遇恩命加官赐服酬皇甫侍御见贺之作", "content": "天书到法堂，朽质被荣光。自笑无功德，殊恩谬激扬。还登建礼署，犹忝会稽章。佳句惭相及，称仁岂易当。", "dynasty": "唐代", "author": "独孤及", "instruct": "五言律诗"}
{"title": "宫词", "content": "水晶宫闭月光铺，羯鼓声乾雨点粗。一曲未终余思在，急宣前殿唤花奴。", "dynasty": "宋代", "author": "宋白", "instruct": "七言绝句"}
{"title": "钓阁", "content": "小阁惬幽寻，周遭万竹森。谁知一沼内，亦有五湖心。钓直鱼应笑，身闲乐自深。晚来春醉熟，香饵任浮沈。", "dynasty": "唐代", "author": "郑损", "instruct": "五言律诗"}
{"title": "清河茂才以良笔并诗为惠次韵奉答", "content": "郊翰秋劲愈于锥，筠管温温上玉辉。聊为夫君一栖阁，老来驽缓久知非。", "dynasty": "宋代", "author": "林逋", "instruct": "七言绝句"}
{"title": "秋吟", "content": "渝落天涯已白头，西风吹帽冷飕飕。悲秋未了悲身世，一样情怀两样愁。", "dynasty": "宋代", "author": "黄庚", "instruct": "七言绝句"}
{"title": "所怀", "content": "英英香蕙莹朝华，收拾东风作一家。燕语莺啼春又夏，灯花剔尽暗窗斜。", "dynasty": "宋代", "author": "文天祥", "instruct": "七言绝句"}
{"title": "牡丹吟", "content": "牡丹花品冠群芳，况是其间更有王。四色变而成百色，百般颜色百般香。", "dynasty": "宋代", "author": "邵雍", "instruct": "七言绝句"}
{"title": "白鹭", "content": "清江濯濯生菰蒲，一双白鹭雪不如。轻烟细雨不肯去，潮来正有浮阳鱼。", "dynasty": "宋代", "author": "沈辽", "instruct": "七言绝句"}
{"title": "关下早行", "content": "轧轧推危辙，听鸡独早行。风吹宿霭散，月照华山明。白首东西客，黄河昼夜清。相逢皆有事，唯我是闲情。", "dynasty": "唐代", "author": "林宽", "instruct": "五言律诗"}
{"title": "过苍溪县渡有同行赵公雪涕", "content": "无恙河山旧战场，虫沙抚迹感茫茫。潸然不是新亭泪，各洒嘉陵送夕阳。", "dynasty": "当代", "author": "潘乐乐", "instruct": "七言绝句"}
{"title": "菊诗", "content": "灵菊植幽崖，擢颖陵寒飙。春露不染色，秋霜不改条。", "dynasty": "魏晋", "author": "袁山松", "instruct": "五言绝句"}
{"title": "九日", "content": "九日无欢可得追，飘然随意历山陂。蒋陵西井风烟惨，也有黄花一两枝。", "dynasty": "宋代", "author": "王安石", "instruct": "七言绝句"}
{"title": "群鸥", "content": "一声渔笛发中流，惊起平沙万点鸥。去尽青天回欲集，梨花无数落汀洲。", "dynasty": "宋代", "author": "华岳", "instruct": "七言绝句"}
{"title": "相和歌辞。子夜冬歌", "content": "寂寥抱冬心，裁罗又褧褧。夜久频挑灯，霜寒剪刀冷。", "dynasty": "唐代", "author": "崔国辅", "instruct": "五言绝句"}
{"title": "咏梅杂诗", "content": "百余年树未为古，三四点花何限春。欲折一枝无处赠，世间少有识花人。", "dynasty": "宋代", "author": "张道洽", "instruct": "七言绝句"}
{"title": "郊亭", "content": "郊亭宴罢欲回车，满郭传呼调角初。尚拥笙歌归未得，笑娥扶著醉尚书。", "dynasty": "唐代", "author": "薛能", "instruct": "七言绝句"}
{"title": "二月三十日作", "content": "鹁鸪端复唤雨来，韵此朱朱兼白白。试问游梁余几钱，今朝且作官寒食。", "dynasty": "宋代", "author": "吴则礼", "instruct": "七言绝句"}
{"title": "詹仲信出示卜居诗佳甚作二绝句谢之", "content": "十里相望亦未遥，何由频得慰无聊。老来万事慵开眼，独喜诗盟不寂寥。", "dynasty": "宋代", "author": "陆游", "instruct": "七言绝句"}
{"title": "猿", "content": "宿有乔林饮有溪，生来踪迹远尘泥。不知心更愁何事，每向深山夜夜啼。", "dynasty": "唐代", "author": "徐夤", "instruct": "七言绝句"}
{"title": "承恩量移宰江邑，临鄱江怅然之作", "content": "四年谪宦滞江城，未厌门前鄱水清。谁言宰邑化黎庶，欲别云山如弟兄。双鸥为底无心狎，白发从他绕鬓生。惆怅闲眠临极浦，夕阳秋草不胜情。", "dynasty": "唐代", "author": "李嘉祐", "instruct": "七言律诗"}
{"title": "东居 一", "content": "却下珠帘故故羞，浪持银烛照梳头。玉阶人静情难诉，悄向星河觅女牛。", "dynasty": "近代", "author": "苏曼殊", "instruct": "七言绝句"}
{"title": "山茶", "content": "绿叶巃嵷襯渥丹，疏林残雪尚班班。先驱特为东君至，怕向春风桃李间。", "dynasty": "宋代", "author": "杨冠卿", "instruct": "七言绝句"}
{"title": "九日山行", "content": "玉削云边紫石冈，天风吹瀑下云庄。行行携客寻诗去，浓把茶煎当菊觞。", "dynasty": "元代", "author": "周权", "instruct": "七言绝句"}
{"title": "日日", "content": "日日春光斗日光，山城斜路杏花香。几时心绪浑无事，得及游丝百尺长。", "dynasty": "唐代", "author": "李商隐", "instruct": "七言绝句"}
{"title": "梅花", "content": "高门拂日琼为树，呼我不来那肯过。不知此花有何好，寒乡日日用亡何。", "dynasty": "宋代", "author": "刘过", "instruct": "七言绝句"}
{"title": "方镜", "content": "背如刀截机头锦，面似升量涧底泉。铜雀台南秋日后，照来照去已三年。", "dynasty": "唐代", "author": "贾岛", "instruct": "七言绝句"}
{"title": "墨梅", "content": "山边幽谷水边村，曾被疏花断客魂。犹恨东风无意思，更吹烟雨暗黄昏。", "dynasty": "宋代", "author": "张嵲", "instruct": "七言绝句"}
{"title": "南征", "content": "丞相南征定有无，幕中谁是骋良图。遥知贼胆纵横破，绕帐生犀一万株。", "dynasty": "唐代", "author": "陆龟蒙", "instruct": "七言绝句"}
{"title": "新竹", "content": "傍墙穿过邻家竹，爱护新篁数十竿。剪伐莫令童仆辈，老夫日日要来看。", "dynasty": "宋代", "author": "俞桂", "instruct": "七言绝句"}
{"title": "秋兴", "content": "日暮西北堂，凉风洗修木。著书在南窗，门馆常肃肃。苔草延古意，视听转幽独。或问余所营，刈黍就寒谷。", "dynasty": "唐代", "author": "王昌龄", "instruct": "五言律诗"}
{"title": "江上", "content": "万里风来地，清江北望楼。云通梁苑路，月带楚城秋。刺字从漫灭，归途尚阻修。前程更烟水，吾道岂淹留。", "dynasty": "唐代", "author": "李商隐", "instruct": "五言律诗"}
{"title": "又和", "content": "天时人事共流通，何用将冰语夏虫。判为梅花多酿酒，春风裹着蜜翁翁。", "dynasty": "宋代", "author": "洪咨夔", "instruct": "七言绝句"}
{"title": "偶成", "content": "黄流衮衮蹴天来，截岸夷洲不可栽。凫鹜疆封遽如许，莫贪浩渺径须回。", "dynasty": "宋代", "author": "李流谦", "instruct": "七言绝句"}
{"title": "山行经村径", "content": "一径有人迹，到来唯数家。依稀听机杼，寂历看桑麻。雨湿渡头草，风吹坟上花。却驱羸马去，数点归林鸦。", "dynasty": "唐代", "author": "长孙佐辅", "instruct": "五言律诗"}
{"title": "答后篇", "content": "昔日慵工记姓名，远劳辛苦写西京。近来渐有临池兴，为报元常欲抗行。", "dynasty": "唐代", "author": "刘禹锡", "instruct": "七言绝句"}
{"title": "怀归", "content": "折柳期春春便归，叮咛好与护柴扉。东风怪我归鞍晚，调拨杨花到处飞。", "dynasty": "宋代", "author": "缪鉴", "instruct": "七言绝句"}
{"title": "蜣螂", "content": "扰扰蜣螂不足评，区区只逐粪丸行。若乘饮露嘶风便，又作人间第一清。", "dynasty": "宋代", "author": "王令", "instruct": "七言绝句"}
{"title": "独酌", "content": "浮生知几日，无状逐空名。不如多酿酒，时向竹林倾。", "dynasty": "唐代", "author": "王绩", "instruct": "五言绝句"}
{"title": "莲叶", "content": "根是泥中玉，心承露下珠。在君塘下种，埋没任春浦。", "dynasty": "唐代", "author": "李群玉", "instruct": "五言绝句"}
{"title": "七夕", "content": "云意不交天更阔，星光不动汉空流。素娥青女曾无匹，霜月亭亭各自愁。", "dynasty": "宋代", "author": "石延年", "instruct": "七言绝句"}
{"title": "又和晦翁棹歌", "content": "乘兴而来亦偶然，谁将阴壑作晴川。笋舆更问星村路，去看溪南一线天。", "dynasty": "宋代", "author": "方岳", "instruct": "七言绝句"}
{"title": "仙人", "content": "弹琴石壁上，翻翻一仙人。手持白鸾尾，夜扫南山云。鹿饮寒涧下，鱼归清海滨。当时汉武帝，书报桃花春。", "dynasty": "唐代", "author": "李贺", "instruct": "五言律诗"}
{"title": "履道留题吟", "content": "何代无人振德辉，众贤今日会西畿。太平文物风流事，更胜元和全盛时。", "dynasty": "宋代", "author": "邵雍", "instruct": "七言绝句"}
{"title": "望九疑", "content": "浮生犹役役，未得便寻真。白日如无路，青山岂有人。烟收遥岫小，雨过晚川新。倚杖何凝望，中宵梦往频。", "dynasty": "唐代", "author": "朱庆馀", "instruct": "五言律诗"}
{"title": "云", "content": "聚散虚空去复还，野人闲处倚筇看。不知身是无根物，蔽月遮星作万端。", "dynasty": "唐代", "author": "郭震", "instruct": "七言绝句"}
{"title": "有送", "content": "怜君归橐路迢迢，到得茅斋转寂寥。应叹药栏经雨灶，土肥抽尽缩砂苗。", "dynasty": "宋代", "author": "姜夔", "instruct": "七言绝句"}
{"title": "双笋歌送李回兼呈刘四", "content": "并抽新笋色渐绿，迥出空林双碧玉。春风解箨雨润根，一枝半叶清露痕。为君当面拂云日，孤生四远何足论。再三抱此怅为别，嵩洛故人与之说。", "dynasty": "唐代", "author": "李颀", "instruct": "七言律诗"}
{"title": "九华山", "content": "岩翠凌云出迥然，岧峣万丈倚秋天。暮风飘送当轩色，晓雾斜飞入槛烟。帘卷倚屏双影聚，镜开朱户九条悬。画图何必家家有，自有画图来目前。", "dynasty": "唐代", "author": "郭夔", "instruct": "七言律诗"}
{"title": "戏赠", "content": "惆怅沙河十里春，一番花老一番新。小楼依旧斜阳里，不见楼中垂手人。", "dynasty": "宋代", "author": "苏轼", "instruct": "七言绝句"}
{"title": "蚕妇", "content": "昨日入城市，归来泪满巾。遍身罗绮者，不是养蚕人。", "dynasty": "宋代", "author": "张俞", "instruct": "五言绝句"}
{"title": "香水", "content": "坎上浮图已拂天，椒兰遗馥尚依然。九重无复脩常贡，空有香名与邑传。", "dynasty": "宋代", "author": "毕田", "instruct": "七言绝句"}
{"title": "已亥杂诗 313", "content": "惠山秀气迎客舟，七十里外心先投。惠山妆成要妆镜，惠泉那许东北流。", "dynasty": "清代", "author": "龚自珍", "instruct": "七言绝句"}
{"title": "镊白", "content": "止酒愁无那，哦诗意已阑。镊髭非急务，也遣半时闲。", "dynasty": "宋代", "author": "杨万里", "instruct": "五言绝句"}
{"title": "偶居", "content": "心远浮云知不还，心云并在有无间。狂风何事相摇荡，吹向南山复北山。", "dynasty": "唐代", "author": "李冶", "instruct": "七言绝句"}
{"title": "天竺晓行", "content": "笋舆咿轧水云间，惭愧忙身得暂闲。堪笑风中一黄叶，知看天外几青山？", "dynasty": "宋代", "author": "陆游", "instruct": "七言绝句"}
{"title": "塞下", "content": "匹马萧萧去不前，平芜千里见穷边。关山色死秋深日，鼓角声沈霜重天。荒骨或衔残铁露，惊风时掠暮沙旋。陇头冤气无归处，化作阴云飞杳然。", "dynasty": "唐代", "author": "黄滔", "instruct": "七言律诗"}
{"title": "闰春", "content": "幂幂复苍苍，微和傍早阳。前春寒已尽，待闰日犹长。柳变虽因雨，花迟岂为霜。自兹延圣历，谁不驻年光。", "dynasty": "唐代", "author": "方干", "instruct": "五言律诗"}
{"title": "素梅 四二", "content": "仙子归来夜未央，瑞香风动翠罗裳。月明无处韬清影，箫管迎春上玉堂。", "dynasty": "元代", "author": "王冕", "instruct": "七言绝句"}
{"title": "答程教见和梅诗二绝", "content": "春阴欲雪冻云乾，索笑疏枝共一寒。静裹闻香祗自觉，怕人饶舌似丰干。", "dynasty": "宋代", "author": "洪咨夔", "instruct": "七言绝句"}
{"title": "张千里惠诗次韵", "content": "十年风搅海波翻，未报穹庐气踊山。且把毛锥觑天巧，异时方叔要威蛮。", "dynasty": "宋代", "author": "葛立方", "instruct": "七言绝句"}
{"title": "昭陵行", "content": "宫人上临候昏钟，帘外香烟烛影红。庭柏飞霜陵漏永，可怜今夜月明中。", "dynasty": "宋代", "author": "蔡襄", "instruct": "七言绝句"}
{"title": "暇日", "content": "邮亭落日多飞絮，琵琶音重江春暮。坐久凝眸欲断肠，梅雨如烟暝村树。", "dynasty": "宋代", "author": "寇准", "instruct": "七言绝句"}
{"title": "吏", "content": "不待烹茶唤睡回，天官两宰和诗来。清如接笕通春溜，快似挥刀斫怒雷。", "dynasty": "宋代", "author": "黄庭坚", "instruct": "七言绝句"}
{"title": "山行", "content": "两度来游饱看山，又回双桨遡晴澜。山光悔恨舟难载，点染篇章作画看。", "dynasty": "宋代", "author": "卫宗武", "instruct": "七言绝句"}
{"title": "剑阁", "content": "千峰如剑列虚空，曾隔车书不混同。安得乾坤作炉冶，铸为农器散寰中。", "dynasty": "宋代", "author": "何亮", "instruct": "七言绝句"}
{"title": "安语", "content": "岩岩五岳镇方舆，八极廓清氛祲除。挥金得谢归里闾，象床角枕支体舒。", "dynasty": "唐代", "author": "权德舆", "instruct": "七言绝句"}
{"title": "竹簟", "content": "竹簟衬重茵，未忍都令卷。忆昨初来日，看君自施展。", "dynasty": "唐代", "author": "元稹", "instruct": "五言绝句"}
{"title": "闺怨", "content": "流苏空系合欢床，夫婿长征妾断肠。留得当时临别泪，经年不忍浣衣裳。", "dynasty": "清代", "author": "董以宁", "instruct": "七言绝句"}
{"title": "惜别", "content": "酒阑歌罢更迟留，携手思量凭翠楼。桃李容华犹叹月，风流才器亦悲秋。光阴不觉朝昏过，岐路无穷早晚休。似把剪刀裁别恨，两人分得一般愁。", "dynasty": "唐代", "author": "姚合", "instruct": "七言律诗"}
{"title": "为羊衮州家人答饷镜诗", "content": "信来赠宝镜。亭亭似团月。镜久自踰明。人久情愈歇。取镜挂空台。于今莫复开。不见孤鸾鸟。香魂何处来。", "dynasty": "南北朝", "author": "徐陵", "instruct": "五言律诗"}
{"title": "龟", "content": "行止竟何从，深溪与古峰。青荷巢瑞质，绿水返灵踪。钻骨神明应，酬恩感激重。仙翁求一卦，何日脱龙钟。", "dynasty": "唐代", "author": "徐夤", "instruct": "五言律诗"}
{"title": "樵者", "content": "行山行采薇，闲翦蕙为衣。避世嫌山浅，逢人说姓稀。有时还独醉，何处掩衡扉。莫看棋终局，溪风晚待归。", "dynasty": "唐代", "author": "崔涂", "instruct": "五言律诗"}
{"title": "早饭後戏作", "content": "髯须主簿方用事，冰壼先生来解围。蛮童取火炷香碗，不读南华谁与归？", "dynasty": "宋代", "author": "陆游", "instruct": "七言绝句"}
{"title": "句", "content": "旌旗小小将军队，行李萧萧郎罢船。一水白随鸥鹭去，万山青逐虎龙眠。", "dynasty": "元代", "author": "蔡廷秀", "instruct": "七言绝句"}
{"title": "夜池", "content": "荷叶团团茎削削，绿萍面上红衣落。满池明月思啼螀，高屋无人风张幕。", "dynasty": "唐代", "author": "元稹", "instruct": "七言绝句"}
{"title": "和吴达夫见过留题", "content": "雀罗门巷不容车，杖履相过一试茶。後日相思会乘兴，五云溪上是侬家。", "dynasty": "宋代", "author": "贺铸", "instruct": "七言绝句"}
{"title": "北苑侍宴杂咏诗·风", "content": "昨朝才解冻，今日又开花。帝力无人识，谁知玩物华。", "dynasty": "唐代", "author": "徐铉", "instruct": "五言绝句"}
{"title": "题峻极下院列岫亭诗", "content": "山色满亭亭倚空，与君俱在画图中。解道龙腾青壁断，令人却忆漫浪翁。", "dynasty": "宋代", "author": "李廌", "instruct": "七言绝句"}
{"title": "小雪前三日锺冠之约余侍老人行山舟发后洪入", "content": "日高裹饭看何山，山缺东南水绕关。松桧不摇风自度，读书声在白云间。", "dynasty": "宋代", "author": "洪咨夔", "instruct": "七言绝句"}
{"title": "丛台", "content": "凭高阅士剑如林，故国风流变古今。袨服云仍犹左衽，丛台休恨绿芜深。", "dynasty": "宋代", "author": "范成大", "instruct": "七言绝句"}
{"title": "河亭", "content": "孤亭临绝岸，猿鸟识幽蹊。花落曾谁到，诗成独未题。潮痕经雨在，石笋与杉齐。谢守便登陟，秋来屐齿低。", "dynasty": "唐代", "author": "朱庆馀", "instruct": "五言律诗"}
{"title": "西湖绝句戏题", "content": "人道西湖一曲屏，只应真色画难成。柳堤竹坞无穷意，更著荷花百媚生。", "dynasty": "宋代", "author": "韩元吉", "instruct": "七言绝句"}
{"title": "毛诗·小星", "content": "名分存存不敢忘，衾裯来往岁星光。尊卑高下虽天秩，小纪终须属大纲。", "dynasty": "宋代", "author": "陈普", "instruct": "七言绝句"}
{"title": "杂兴", "content": "漫山花发草萋萋，杨柳飞绵水拍堤。况是客怀禁不得，那堪杜宇耳边啼。", "dynasty": "宋代", "author": "俞桂", "instruct": "七言绝句"}
{"title": "明妃", "content": "和戎何惜遣蛾眉，悔恨徒然杀画师。汉主深恩如可报，安身死虏亦无辞。", "dynasty": "宋代", "author": "黄庚", "instruct": "七言绝句"}
{"title": "茅斋", "content": "从事不从事，养生非养生。职为尸禄本，官是受恩名。时态已相失，岁华徒自惊。西斋一卮酒，衰老与谁倾。", "dynasty": "唐代", "author": "罗隐", "instruct": "五言律诗"}
{"title": "杂赋", "content": "百亿须弥理固有，八九云梦何足吞。天下广居君识否？一间茆屋寄孤村。", "dynasty": "宋代", "author": "陆游", "instruct": "七言绝句"}
{"title": "岁暮海上作", "content": "仲尼既云殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在。", "dynasty": "唐代", "author": "孟浩然", "instruct": "五言律诗"}
{"title": "溪上", "content": "回溪风飏縠纹斜，记得桥西有酒家。长日柳堤人不到，两三鸥鹭守荷花。", "dynasty": "清代", "author": "单学傅", "instruct": "七言绝句"}
{"title": "温陵太守赵右司惠诗求荔子适大风雨扫尽辄和", "content": "端明仙去谱犹存，珍重君侯拂藓痕。法石白虽无一颗，太仓红已饱千村。", "dynasty": "宋代", "author": "刘克庄", "instruct": "七言绝句"}
{"title": "军中杂歌", "content": "三受降城无壅城，贼来杀尽始还营。漠南漠北静如扫，清夜不闻胡马声。", "dynasty": "宋代", "author": "陆游", "instruct": "七言绝句"}
{"title": "倚楼", "content": "暮云细细鳞千叠，新月纤纤玉一钓。叹息化工真妙手，冲寒来倚水边楼。", "dynasty": "宋代", "author": "陆游", "instruct": "七言绝句"}
{"title": "呻吟", "content": "呻吟半岁掩柴扉，性命惟存气力微。夙业岂能逃马麦，穷居赖是惯牛衣。浊清且复分贤圣，今昨谁能论是非！一段光明君记取，要知无念是真归。", "dynasty": "宋代", "author": "陆游", "instruct": "七言律诗"}
{"title": "白头吟", "content": "失却青丝素发生，合欢罗带意全轻。古今人事皆如此，不独文君与马卿。", "dynasty": "唐代", "author": "汪遵", "instruct": "七言绝句"}
{"title": "鹊", "content": "不分荆山抵，甘从石印飞。危巢畏风急，绕树觉星稀。喜逐行人至，愁随织女归。倘游明镜里，朝夕动光辉。", "dynasty": "唐代", "author": "李峤", "instruct": "五言律诗"}
{"title": "晓事吟", "content": "晓物情人为晓事，知时态者号知人。知人失后却成害，晓事过时还不淳。", "dynasty": "宋代", "author": "邵雍", "instruct": "七言绝句"}
{"title": "九日", "content": "归田日日望恩光，今日尤思返故乡。淡饭三杯菊花酒，何妨随俗且重阳。", "dynasty": "宋代", "author": "邹浩", "instruct": "七言绝句"}
{"title": "句", "content": "寒日边声断，春风塞草长。传闻汉都护，归奉万年觞。", "dynasty": "宋代", "author": "滕元发", "instruct": "五言绝句"}
{"title": "论诗", "content": "李杜诗篇万人传，至今已觉不新鲜。江山代有才人出，各领风骚数百年。", "dynasty": "清代", "author": "赵翼", "instruct": "七言绝句"}
{"title": "食酪", "content": "南烹北馔妄相高，常笑纷纷儿女曹。未必鲈鱼芼菰菜，便胜羊酪荐樱桃？", "dynasty": "宋代", "author": "陆游", "instruct": "七言绝句"}
{"title": "闺思", "content": "望断伤春眼，湘帘懒上钩。落花深院静，鹦鹉对人愁。", "dynasty": "明代", "author": "钱逊", "instruct": "五言绝句"}
{"title": "中伏日诸群君会玉峰余以病不预作诗寄呈", "content": "去年中伏在南园，同听清泉引绿樽。今日诸君又高会，独嗟移疾卧西轩。", "dynasty": "宋代", "author": "文同", "instruct": "七言绝句"}
{"title": "孤雁", "content": "昔年双颉颃，池上霭春晖。霄汉力犹怯，稻粱心已违。芦洲寒独宿，榆塞夜孤飞。不及营巢燕，西风相伴归。", "dynasty": "唐代", "author": "许浑", "instruct": "五言律诗"}
{"title": "夜直", "content": "金炉香尽漏声残，翦翦轻风阵阵寒。春色恼人眠不得，月移花影上栏干。", "dynasty": "宋代", "author": "王安石", "instruct": "七言绝句"}
{"title": "湖山", "content": "城边小市聚，烟水淡秋容。南走兰亭路，迢迢云外钟。", "dynasty": "宋代", "author": "陆游", "instruct": "五言绝句"}
{"title": "三高祠", "content": "越国霸来头已折，洛京归后梦犹惊。沉思只羡天随子，蓑笠寒江过一生。", "dynasty": "宋代", "author": "姜夔", "instruct": "七言绝句"}
{"title": "早朝", "content": "钟鼓馀声里，千官向紫微。冒寒人语少，乘月烛来稀。清漏闻驰道，轻霞映琐闱。犹看嘶马处，未启掖垣扉。", "dynasty": "唐代", "author": "耿湋", "instruct": "五言律诗"}
{"title": "雨后", "content": "雨后新晴日转西，桑间犹有拙鸠啼。十分愁意无人管，红蓼黄芦水满溪。", "dynasty": "宋代", "author": "俞桂", "instruct": "七言绝句"}
{"title": "读书", "content": "细字灯前老不便，小斋新冷夜无眠。数声墙竹萧萧雨，一缕铜炉淡淡烟。", "dynasty": "宋代", "author": "卢祖皋", "instruct": "七言绝句"}
{"title": "酬乐天舟泊夜读微之诗", "content": "知君暗泊西江岸，读我闲诗欲到明。今夜通州还不睡，满山风雨杜鹃声。", "dynasty": "唐代", "author": "元稹", "instruct": "七言绝句"}
{"title": "寓言", "content": "生有缝舂讽，死无封禅书。不须求大手，吾自表幽墟。", "dynasty": "宋代", "author": "刘克庄", "instruct": "五言绝句"}
{"title": "有怀", "content": "故人春梦谁复见，故园梨花二月天。丁祝主人时醉赏，荆州寒食又经年。", "dynasty": "宋代", "author": "张孝祥", "instruct": "七言绝句"}
{"title": "邵武", "content": "江上腊梅村，人家半掩门。夕阳连野色，落叶破烟痕。", "dynasty": "宋代", "author": "上官凝", "instruct": "五言绝句"}
{"title": "鹤", "content": "黄鹤远联翩，从鸾下紫烟。翱翔一万里，来去几千年。已憩青田侧，时游丹禁前。莫言空警露，犹冀一闻天。", "dynasty": "唐代", "author": "李峤", "instruct": "五言律诗"}
{"title": "早赴街西行香赠卢李二中舍人（卢汀、李逢吉也）", "content": "天街东西异，祗命遂成游。月明御沟晓，蝉吟堤树秋。老僧情不薄，僻寺境还幽。寂寥二三子，归骑得相收。", "dynasty": "唐代", "author": "韩愈", "instruct": "五言律诗"}
{"title": "落花", "content": "连理枝头花正开，妒花风雨便相催。愿教青帝常为主，莫遣纷纷点翠苔。", "dynasty": "宋代", "author": "朱淑真", "instruct": "七言绝句"}
{"title": "辞相府（时蒙堂帖追赴阙）", "content": "从汉至唐分五州，谁为将相作诸侯。闽江似镜正堪恋，秦客如蓬难久留。匹马忍辞藩屏去，小才宁副庙堂求。今朝拜别幡幢下，双泪如珠滴不休。", "dynasty": "唐代", "author": "黄滔", "instruct": "七言律诗"}
{"title": "忆梦吟", "content": "心足而家贫，体疏而情亲。开襟知骨瘦，发语见天真。", "dynasty": "宋代", "author": "邵雍", "instruct": "五言绝句"}
{"title": "春眠", "content": "枕低被暖身安稳，日照房门帐未开。还有少年春气味，时时暂到梦中来。", "dynasty": "唐代", "author": "白居易", "instruct": "七言绝句"}
{"title": "下方", "content": "昏旦松轩下，怡然对一瓢。雨微吟思足，花落梦无聊。细事当棋遣，衰容喜镜饶。溪僧有深趣，书至又相邀。", "dynasty": "唐代", "author": "司空图", "instruct": "五言律诗"}
{"title": "新月", "content": "入夜天西见，蛾眉冷素光。潭鱼惊钓落，云雁怯弓张。隐隐临珠箔，微微上粉墙。更怜三五夕，仙桂满轮芳。", "dynasty": "唐代", "author": "方干", "instruct": "五言律诗"}
{"title": "送顾苌（一作中史，又作长史）往新安（一作刘长卿诗）", "content": "由来山水客，复道向新安。半是乘潮便，全非行路难。晨装林月在，野饭浦沙寒。严子千年后，何人钓旧滩。", "dynasty": "唐代", "author": "皇甫冉", "instruct": "五言律诗"}
{"title": "老伴", "content": "老人须老伴，旧事可重论。今古不同调，后生难与言。", "dynasty": "宋代", "author": "姜特立", "instruct": "五言绝句"}
{"title": "西湖戏作", "content": "一士千金未易偿，我従陈赵两欧阳。举鞭拍手笑山简，只有并儿一葛强。", "dynasty": "宋代", "author": "苏轼", "instruct": "七言绝句"}
{"title": "静坐", "content": "绳床欹坐任崩颓，双眼醒醒闭复开。日月更无闲里过，风骚时有静中来。天真自得生难舍，世幻谁惊死不回。何处堪投此踪迹，水边晴去上高台。", "dynasty": "唐代", "author": "齐己", "instruct": "七言律诗"}
{"title": "汉宫", "content": "酒醒金屋曙河流，愿赐铜盘一滴秋。他日君王作仙去，瑶池犹幸得同游。", "dynasty": "明代", "author": "高启", "instruct": "七言绝句"}
{"title": "诗情", "content": "只要雕诗不要名，老来也复减诗情。虚名满世真何用，更把虚名赚后生。", "dynasty": "宋代", "author": "杨万里", "instruct": "七言绝句"}
{"title": "燕", "content": "从待衔泥溅客衣，百禽灵性比他稀。何嫌何恨秋须去，无约无期春自归。雕鹗不容应不怪，栋梁相庇愿相依。吴王宫女娇相袭，合整双毛预奋飞。", "dynasty": "唐代", "author": "徐夤", "instruct": "七言律诗"}
{"title": "怀古", "content": "尼父未适鲁，屡屡倦迷津。徒怀教化心，纡郁不能伸。一遇知己言，万方始喧喧。至今百王则，孰不挹其源。", "dynasty": "唐代", "author": "李涉", "instruct": "五言律诗"}
{"title": "壑下墓松诗", "content": "耸壑松林逾百尺，几年培植至今存。可怜一量成薪槱，曾见曾高长子孙。", "dynasty": "宋代", "author": "卫宗武", "instruct": "七言绝句"}
{"title": "钓叟", "content": "茅屋深湾里，钓船横竹门。经营衣食外，犹得弄儿孙。", "dynasty": "唐代", "author": "杜荀鹤", "instruct": "五言绝句"}
{"title": "舞", "content": "妙伎游金谷，佳人满石城。霞衣席上转，花岫雪前明。仪凤谐清曲，回鸾应雅声。非君一顾重，谁赏素腰轻。", "dynasty": "唐代", "author": "李峤", "instruct": "五言律诗"}
{"title": "后魏时相州人作李波小妹歌疑其未备因补之", "content": "李波小妹字雍容，窄衣短袖蛮锦红。未解有情梦梁殿，何曾自媚妒吴宫。难教牵引知酒味，因令怅望成春慵。海棠花下秋千畔，背人撩鬓道匆匆。", "dynasty": "唐代", "author": "韩偓", "instruct": "七言律诗"}
{"title": "嘲无咎夜起灯听慎思诵诗", "content": "翠屏香暖秋眠稳，霜冷宝奁金错刀。谁信苦吟无睡客，挑灯起听楚人骚。", "dynasty": "宋代", "author": "张耒", "instruct": "七言绝句"}
{"title": "送别", "content": "华亭霁色满今朝，云里樯竿去转遥。莫怪山前深复浅，清淮一日两回潮。", "dynasty": "唐代", "author": "刘方平", "instruct": "七言绝句"}
{"title": "师资吟", "content": "未知道义，寻人为师。既知道义，人来为资。寻师未易，为资实难。指南向道，非去非还。师人则耻，人师则喜。喜耻皆非，我独无是。好为人师，与耻何异。", "dynasty": "宋代", "author": "邵雍", "instruct": "七言律诗"}
{"title": "内题赋得巫山雨（一作沈佺期诗。题云巫山高", "content": "神女向高唐，巫山下夕阳。裴回作行雨，婉恋逐荆王。电影江前落，雷声峡外长。霁云无处所，台馆晓苍苍。", "dynasty": "唐代", "author": "宋之问", "instruct": "五言律诗"}
{"title": "老怀", "content": "老怀常易感，秋雨苦难晴。羁枕悲欢梦，高城长短更。荣枯一螘垤，成壤几棋枰？抱疾茅檐下，行人肯寄声。", "dynasty": "宋代", "author": "陆游", "instruct": "五言律诗"}
{"title": "喜晴", "content": "两公贤比道州阳，总为勤民鬓已苍。喜雨喜晴俱有赋，乐忧宁止为诗昌。", "dynasty": "宋代", "author": "赵蕃", "instruct": "七言绝句"}
{"title": "岁晚", "content": "云暗郊原雪意稠，天公似欲富来麰。布衾岁久真如铁，讵取私怀一己忧。", "dynasty": "宋代", "author": "陆游", "instruct": "七言绝句"}
{"title": "晁二家有海棠去岁花开晁二呼杜卿家小娃歌舞", "content": "颇疑蜂蝶过邻家，知是东墙去岁花。骏马无因迎小妾，鸱夷何用强随车。", "dynasty": "宋代", "author": "张耒", "instruct": "七言绝句"}
{"title": "看山", "content": "昨朝问竹城西去，今日看山湖来来。酌醪数斗且尽醉，好景百年能几回？野草散光摇翠浪，风花移色闪苍苔。飞流最是东南急，乘兴无辞杖履陪。", "dynasty": "元代", "author": "王冕", "instruct": "七言律诗"}
{"title": "闻砧", "content": "玉关消息到长安，处处砧声捣夜阑。想得月残哀响断，一灯清泪剪刀寒。", "dynasty": "金朝", "author": "郦权", "instruct": "七言绝句"}
{"title": "谒山", "content": "从来系日乏长绳，水去云回恨不胜。欲就麻姑买沧海，一杯春露冷如冰。", "dynasty": "唐代", "author": "李商隐", "instruct": "七言绝句"}
{"title": "绝句", "content": "木摇电绕雷取龙，伏蛙号蚓沟渎空。黑云黄槐度白鸟，映日急雨回斜风。", "dynasty": "宋代", "author": "陈师道", "instruct": "七言绝句"}
{"title": "赠王九", "content": "日暮田家远，山中勿久淹。归人须早去，稚子望陶潜。", "dynasty": "唐代", "author": "孟浩然", "instruct": "五言绝句"}
{"title": "寓言", "content": "为儒逢世乱，吾道欲何之。学剑已应晚，归山今又迟。故人三载别，明月两乡悲。惆怅沧江上，星星鬓有丝。", "dynasty": "唐代", "author": "韦庄", "instruct": "五言律诗"}
{"title": "春词", "content": "花不知愁句又尘，晚寒独自倚栏频。一分心事一分雨，春负予耶予负春。", "dynasty": "宋代", "author": "方岳", "instruct": "七言绝句"}
{"title": "喜", "content": "久旱逢甘雨，他乡遇故知。洞房花烛夜，金榜题名时。", "dynasty": "宋代", "author": "汪洙", "instruct": "五言绝句"}
{"title": "松竹", "content": "青翠春来未见奇，丽红正是夭夭时。霜寒十月花开尽，只有松筠秀旧枝。", "dynasty": "宋代", "author": "詹初", "instruct": "七言绝句"}
{"title": "除夜", "content": "尽处生机衮衮新，花情柳思已精神。岁堂堂去谁能守，睡到明朝又是春。", "dynasty": "宋代", "author": "方岳", "instruct": "七言绝句"}
{"title": "日暮", "content": "日落风亦起，城头鸟尾讹。黄云高未动，白水已扬波。羌妇语还哭，胡儿行且歌。将军别换马，夜出拥雕戈。", "dynasty": "唐代", "author": "杜甫", "instruct": "五言律诗"}
{"title": "新月", "content": "天面如人面，昏昏镇是愁。晚来云色解，新月放眉头。", "dynasty": "宋代", "author": "洪咨夔", "instruct": "五言绝句"}
{"title": "三叠", "content": "瓦瓶侧畔设蒲龛，纵有推敲紧闭庵。何庾诸人俱谢去，只饶和靖作同参。", "dynasty": "宋代", "author": "刘克庄", "instruct": "七言绝句"}
{"title": "九日", "content": "头白眼昏无住著，大都客里过重阳。人生便满一百岁，消得黄花几度香。", "dynasty": "明代", "author": "兰江濋公", "instruct": "七言绝句"}
{"title": "第一百七十二", "content": "济时肯杀身，惨淡苦土志。百年能几何，终古立忠义。", "dynasty": "宋代", "author": "文天祥", "instruct": "五言绝句"}
{"title": "绝句", "content": "鸡鸣窗欲白，无计留君住。纵使后当来，何如今不去。", "dynasty": "清代", "author": "曹元询", "instruct": "五言绝句"}
{"title": "栽松", "content": "翠色凛空庭，披衣独绕行。取从山顶嶮，栽得道心生。未弱幽泉韵，焉论别木声。霜天残月在，转影入池清。", "dynasty": "唐代", "author": "刘得仁", "instruct": "五言律诗"}
{"title": "仆射相公偶话于故集贤张学士厅写得德裕与仆射旧唱和诗其时和者五人惟仆射与德裕皆列高位凄然怀旧辄献此诗", "content": "赋感邻人篴，诗留夫子墙。延年如有作，应不用山王。", "dynasty": "唐代", "author": "李德裕", "instruct": "五言绝句"}
{"title": "咏岛", "content": "孤岛如江上，诗家犹闭门。一池分倒影，空舸系荒根。烟湿高吟石，云生偶坐痕。登临有新句，公退与谁论。", "dynasty": "唐代", "author": "薛能", "instruct": "五言律诗"}
{"title": "里社", "content": "涤灶炮牲献腯肥，一户滴酹纸钱飞。提壶挈馌分肴酒，村北村南祭社归。", "dynasty": "宋代", "author": "柴元彪", "instruct": "七言绝句"}
{"title": "绝句", "content": "东阁官梅已退妆，远村沙柳发新黄。遥知归去西江路，定有飞花触地香。", "dynasty": "宋代", "author": "杨冠卿", "instruct": "七言绝句"}
{"title": "咏蚊", "content": "饱去樱桃重，饥来柳絮轻。但知离此去，不用问前程。", "dynasty": "宋代", "author": "范仲淹", "instruct": "五言绝句"}
{"title": "塞外", "content": "塞外偷儿塞内兵，圣君宵旰望升平。碧幢未作朝廷计，白梃犹驱妇女行。可使御戎无上策，只应忧国是虚声。汉王第宅秦田土，今日将军已自荣。", "dynasty": "唐代", "author": "罗隐", "instruct": "七言律诗"}
{"title": "琼台", "content": "当时受册地，今日琼台宫。阿母瑶池色，能如晚照红。", "dynasty": "明代", "author": "王世贞", "instruct": "五言绝句"}
{"title": "邮亭", "content": "云淡山横日欲斜，邮亭下马对残花。自从身逐征西府，每到开时不在家。", "dynasty": "唐代", "author": "张继", "instruct": "七言绝句"}
{"title": "春日", "content": "冷饼细生菜，老翁殊未衰。仍寻旧旛胜，一笑伴诸儿。", "dynasty": "宋代", "author": "陆游", "instruct": "五言绝句"}
{"title": "秋晚", "content": "日转秋庭树影斜，风来粉蝶胜悲笳。只应宋玉秋来梦，常在墙东阿子家。", "dynasty": "宋代", "author": "张耒", "instruct": "七言绝句"}
{"title": "暮秋", "content": "潇潇风雨暗残秋，忍见黄生满径幽。恰似楚人情太苦，年年对景倍添愁。", "dynasty": "宋代", "author": "朱淑真", "instruct": "七言绝句"}
{"title": "小楼", "content": "寒空漠漠起愁云，玉笛吹残正断魂。寂寞小楼帘半卷，雁烟蛩雨又黄昏。", "dynasty": "宋代", "author": "陈允平", "instruct": "七言绝句"}
{"title": "冯翊西楼（一作郎士元诗）", "content": "城上西楼倚暮天，楼中归望正凄然。近郭乱山横古渡，野庄乔木带新烟。北风吹雁声能苦，远客辞家月再圆。陶令好文常对酒，相招那惜醉为眠。", "dynasty": "唐代", "author": "张继", "instruct": "七言律诗"}
{"title": "再到", "content": "半近烟村半近城，东园花木锁柴荆。我来独对南山立，始信陶潜两眼明。", "dynasty": "宋代", "author": "汪莘", "instruct": "七言绝句"}
{"title": "三叠", "content": "脂粉形容总未然，高标端可配先贤。不陪严子羊裘后，即傍王郎麈尾边。", "dynasty": "宋代", "author": "刘克庄", "instruct": "七言绝句"}
{"title": "李提刑李参政再和招鹤诗再用韵以谢", "content": "弟兄孙子总英明，玉雪成围眩昼晴。寄语茅山何道士，不须苦共鹤寻盟。", "dynasty": "宋代", "author": "魏了翁", "instruct": "七言绝句"}
{"title": "村乐", "content": "白首老人纫永日，青裾幼妇馌田间。那知红袖青楼女，账煖销金倚玉山。", "dynasty": "宋代", "author": "黄敏求", "instruct": "七言绝句"}
{"title": "龟渚", "content": "白鱼出水卧银刀，紫笋堆盘脱锦袍。扪腹将军犹未快，棹船西岸摘蒌蒿。", "dynasty": "宋代", "author": "范成大", "instruct": "七言绝句"}
{"title": "行次灵龛驿寄西蜀尚书", "content": "北客推车指蜀门，乾阳知已近临坤。从辞府郭常回首，欲别封疆更感恩。援寡圣朝难望阙，暑催蚕麦得归村。雷公解劚冲天气，白日何辜遣戴盆。", "dynasty": "唐代", "author": "薛能", "instruct": "七言律诗"}
{"title": "途中寄李二（一作李益诗）", "content": "杨柳烟含灞岸春，年年攀折为行人。好风若借低枝便，莫遣青丝扫路尘。", "dynasty": "唐代", "author": "戎昱", "instruct": "七言绝句"}
{"title": "渔父", "content": "得鱼频换米，不知米价增。但言鱼日贱，官税又来徵。", "dynasty": "明代", "author": "梁以壮", "instruct": "五言绝句"}
{"title": "樵者", "content": "云际依依认旧林，断崖荒磴路难寻。西山望见朝来雨，南涧归时渡处深。", "dynasty": "宋代", "author": "欧阳修", "instruct": "七言绝句"}
{"title": "惜花", "content": "可怜妍艳正当时，刚被狂风一夜吹。今日流莺来旧处，百般言语殢空枝。", "dynasty": "唐代", "author": "方干", "instruct": "七言绝句"}
{"title": "听歌六绝句。想夫怜", "content": "玉管朱弦莫急催，容听歌送十分杯。长爱夫怜第二句，请君重唱夕阳开。", "dynasty": "唐代", "author": "白居易", "instruct": "七言绝句"}
{"title": "玉盘", "content": "少皞磨成白玉盘，六丁擎出太虚宽。青光千古复万古，留向人间此夜看。", "dynasty": "宋代", "author": "田昼", "instruct": "七言绝句"}
{"title": "鸳鸯", "content": "两两戏沙汀，长疑画不成。锦机争织样，歌曲爱呼名。好育顾栖息，堪怜泛浅清。凫鸥皆尔类，惟羡独含情。", "dynasty": "唐代", "author": "杜牧", "instruct": "五言律诗"}
{"title": "晚晴", "content": "微阳挂木杪，孤鸟下云淀。广墟遗稻粱，鹳鹤伴凫雁。", "dynasty": "宋代", "author": "李廌", "instruct": "五言绝句"}
{"title": "溪边", "content": "溪边花满枝，百鸟带香飞。下有一白鹭，日斜翘石矶。", "dynasty": "唐代", "author": "吴融", "instruct": "五言绝句"}
{"title": "夜听妓诗 一", "content": "琼闺钏响闻。瑶席芳尘满。要取洛阳人。共命江南管。情多舞态迟。意倾歌弄缓。知君密见亲。寸心传玉盌。", "dynasty": "南北朝", "author": "谢朓", "instruct": "五言律诗"}
{"title": "梦行简", "content": "天气妍和水色鲜，闲吟独步小桥边。池塘草绿无佳句，虚卧春窗梦阿怜。", "dynasty": "唐代", "author": "白居易", "instruct": "七言绝句"}
{"title": "故郭婉仪挽歌", "content": "一日辞秦镜，千秋别汉宫。岂唯泉路掩，长使月轮空。苦色凝朝露，悲声切暝风。婉仪馀旧德，仍载礼经中。", "dynasty": "唐代", "author": "司空曙", "instruct": "五言律诗"}
{"title": "七夕", "content": "玉果金盘开九州，人间无处匿蛛蟊。天孙今夜鹊桥畔，百亿化身难得周。", "dynasty": "宋代", "author": "陈普", "instruct": "七言绝句"}
{"title": "柳", "content": "今年手自栽，问我何年去？他年我复来，摇落伤人意。", "dynasty": "宋代", "author": "苏轼", "instruct": "五言绝句"}
{"title": "汴河", "content": "当时天子是闲游，今日行人特地愁。柳色纵饶妆故国，水声何忍到扬州。乾坤有意终难会，黎庶无情岂自由。应笑秦皇用心错，谩驱神鬼海东头。", "dynasty": "唐代", "author": "罗隐", "instruct": "七言律诗"}
{"title": "横吹曲辞。长安道", "content": "秦地平如掌，层城出云汉。楼阁九衢春，车马千门旦。绿柳开复合，红尘聚还散。日晚斗鸡回，经过狭斜看。", "dynasty": "唐代", "author": "沈佺期", "instruct": "五言律诗"}
{"title": "醉歌", "content": "南苑西宫棘露芽，万年枝上乱啼鸦。北人环立阑干曲，手指红梅作杏花。", "dynasty": "宋代", "author": "汪元量", "instruct": "七言绝句"}
{"title": "黄菊", "content": "压丛秋色万黄英，多少金风染得成。篱下年来无靖节，寒香不似晋时清。", "dynasty": "宋代", "author": "黄庚", "instruct": "七言绝句"}
{"title": "杨柳枝辞", "content": "杨花如雪扑征衣，马上征夫苦忆归。曾向曲中回首望，而今真在路旁飞。", "dynasty": "清代", "author": "虞黄昊", "instruct": "七言绝句"}
{"title": "镜泉", "content": "微涟不动见容成，忘却蝉鸣与鸟鸣。忽有小风轻飐过，暗移清影上岩屏。", "dynasty": "明代", "author": "王履", "instruct": "七言绝句"}
{"title": "晨兴", "content": "晓景山河爽，闲居巷陌清。已能消滞念，兼得散馀酲。汲水人初起，回灯燕暂惊。放怀殊未足，圆隙已尘生。", "dynasty": "唐代", "author": "韩偓", "instruct": "五言律诗"}
{"title": "雪", "content": "瑞雪惊千里，同云暗九霄。地疑明月夜，山似白云朝。逐舞花光动，临歌扇影飘。大周天阙路，今日海神朝。", "dynasty": "唐代", "author": "李峤", "instruct": "五言律诗"}
{"title": "自诮", "content": "每到花时恨道穷，一生光景半成空。只应抱璞非良玉，岂得年年不至公。", "dynasty": "唐代", "author": "张乔", "instruct": "七言绝句"}
{"title": "入浙", "content": "浦城南畔只轻阴，入浙方惊雪许深。梅皜枫丹三百里，笑人短幅写寒林。", "dynasty": "宋代", "author": "刘克庄", "instruct": "七言绝句"}
{"title": "赠李伯辉家谱诗", "content": "盪寇将军后，唐朝李郤家。绿华双荐者，况复古今夸。", "dynasty": "宋代", "author": "乐雷发", "instruct": "五言绝句"}
{"title": "闺情代作", "content": "梧桐叶落雁初归，迢递无因寄远衣。月照石泉金点冷，凤酣箫管玉声微。佳人刀杵秋风外，荡子从征梦寐希。遥望戍楼天欲晓，满城冬鼓白云飞。", "dynasty": "唐代", "author": "杜牧", "instruct": "七言律诗"}
{"title": "次韵李参政和薛秘书诗见寄", "content": "书来寄我薛公诗，磊落襟期尉我思。所谓伊人在空谷，公侯逸豫镇无期。", "dynasty": "宋代", "author": "魏了翁", "instruct": "七言绝句"}
{"title": "驿楼", "content": "流云溶溶水悠悠，故乡千里空回头。三更犹凭阑干月，泪满关山孤驿楼。", "dynasty": "唐代", "author": "韩偓", "instruct": "七言绝句"}
{"title": "题画", "content": "青竹长竿白石矶，江风吹雪鬓毛稀。秋来尚怪鲈鱼瘦，若比吴民太较肥。", "dynasty": "明代", "author": "沈周", "instruct": "七言绝句"}
{"title": "峡客行", "content": "万仞峰排千剑束，孤舟夜系峰头宿。蛮溪雪坏蜀江倾，滟滪朝来大如屋。", "dynasty": "唐代", "author": "陆龟蒙", "instruct": "七言绝句"}
{"title": "今岁官茶极妙而难为赏音者戏作两诗用前韵", "content": "乳花翻椀正眉开，时苦渴羌冲热来。知味者谁心已许，维摩虽默语如雷。", "dynasty": "宋代", "author": "黄庭坚", "instruct": "七言绝句"}
{"title": "罢镜", "content": "手中青铜镜，照我少年时。衰飒一如此，清光难复持。欲令孤月掩，从遣半心疑。纵使逢人见，犹胜自见悲。", "dynasty": "唐代", "author": "李益", "instruct": "五言律诗"}
{"title": "客中行 / 客中作", "content": "兰陵美酒郁金香，玉碗盛来琥珀光。但使主人能醉客，不知何处是他乡。", "dynasty": "唐代", "author": "李白", "instruct": "七言绝句"}
{"title": "谩兴", "content": "雨沈飞絮绿阴寒，梅子枝头点点酸。心事向来吟不尽，梨花院落一春残。", "dynasty": "宋代", "author": "释显万", "instruct": "七言绝句"}
{"title": "下沱张西叔牡丹号奇品以诗寄花因用韵谢", "content": "主人骨相花难比，折赠双花副丽辞。为报此花香第一，何须铅粉巧妆褫。", "dynasty": "宋代", "author": "阳枋", "instruct": "七言绝句"}
{"title": "月午", "content": "揭竿借日自烘衣，背立睛暄片子时。雪後春生人未觉，弄丝蟢子独先知。", "dynasty": "宋代", "author": "杨万里", "instruct": "七言绝句"}
{"title": "雪行", "content": "匹马东来冰雪天，苍山手冷堕吟鞭。烟中髣髴闻鸡犬，不觉人家到眼前。", "dynasty": "金朝", "author": "秦略", "instruct": "七言绝句"}
{"title": "梨花", "content": "流莺偷入未央宫，望断昭阳信不通。寂寞雨声寒食夜，一枝香泪泣东风。", "dynasty": "宋代", "author": "陈允平", "instruct": "七言绝句"}
{"title": "春寒", "content": "乱雪从教舞，回风任听吹。春寒能作底，已被柳条欺。", "dynasty": "唐代", "author": "徐凝", "instruct": "五言绝句"}
{"title": "寄右史李定言（许浑集寄李定言律诗第二三联即此四句）", "content": "才归龙尾含鸡舌，更立螭头运兔毫。阊阖欲开金漏尽，冕旒初坐御香高。", "dynasty": "唐代", "author": "姚合", "instruct": "七言绝句"}
{"title": "任道源转示玉艳亭探梅诗卷未暇属和闰月十一", "content": "占断林家一种春，隔湖茅舍羡渔人。折枝弄蕊年年手，生怕长安揖马尘。", "dynasty": "宋代", "author": "张镃", "instruct": "七言绝句"}
{"title": "古观", "content": "置观碑已折，看松年不分。洞中谁识药，门外日添坟。放去龟随水，呼来鹿怕薰。坛边见灰火，几烧祭星文。", "dynasty": "唐代", "author": "项斯", "instruct": "五言律诗"}
{"title": "秋水", "content": "秋水何青青，菖蒲花可采。不忍浣罗襦，美人泪痕在。", "dynasty": "明代", "author": "屈大均", "instruct": "五言绝句"}
{"title": "过邓城县作", "content": "不用登临足感伤，古来今往尽茫茫。未知尧桀谁臧否，可便彭殇有短长。楚垒万重多故事，汉波千叠更残阳。到头一切皆身外，只觉关身是醉乡。", "dynasty": "唐代", "author": "吴融", "instruct": "七言律诗"}
{"title": "下第", "content": "昨夜孤灯下，阑干泣数行。辞家从早岁，落第在初场。青草湖田改，单车客路忙。何人立功业，新命到封王。", "dynasty": "唐代", "author": "黄滔", "instruct": "五言律诗"}
{"title": "秋雨", "content": "寒蝉声咽绿杨条，云结轻阴奏洞箫。独坐小窗初睡起，数回疏雨滴芭蕉。", "dynasty": "明代", "author": "佘五娘", "instruct": "七言绝句"}
{"title": "至鄂期年以饟事不给於诗己亥夏五廿有八日始", "content": "一瓶一锡一团蒲，到得今年一物无。桑下勿兴三宿念，古人不食武昌鱼。", "dynasty": "宋代", "author": "岳珂", "instruct": "七言绝句"}
{"title": "夜凉", "content": "夜凉扶杖出山斋，身似孤云倚石岸。吟就不知山月晓，清风满面落松钗。", "dynasty": "宋代", "author": "徐玑", "instruct": "七言绝句"}
{"title": "新诗", "content": "姬文发号令，哀穷先令贱。齐景吐德音，益治一国半。", "dynasty": "魏晋", "author": "裴秀", "instruct": "五言绝句"}
{"title": "夜归", "content": "西风淅淅吹荷衣，家在芦花深夜归。明月满江人不见，白鸥双立钓鱼矶。", "dynasty": "宋代", "author": "韩兼山", "instruct": "七言绝句"}
{"title": "和知章诗", "content": "钑镂银盘盛炒虾，镜湖莼菜乱如麻。汉儿女嫁吴儿妇，吴儿尽是汉儿爷。", "dynasty": "唐代", "author": "顾况", "instruct": "七言绝句"}
{"title": "示儿", "content": "文能换骨馀无法，学但穷源自不疑。齿豁头童方悟此，乃翁见事可怜迟。", "dynasty": "宋代", "author": "陆游", "instruct": "七言绝句"}
{"title": "送别", "content": "江岸梅花雪不如，看君驿驭向南徐。相闻不必因来雁，云里飞輧落素书。", "dynasty": "唐代", "author": "杨凭", "instruct": "七言绝句"}
{"title": "秋兴", "content": "讼庭无事意徘徊，长啸西风酒满杯。溪上小楼秋色里，一番新雁趁云来。", "dynasty": "宋代", "author": "黄通", "instruct": "七言绝句"}
{"title": "八十吟十绝", "content": "汉承秦后古书亡，太息高文总未遑。六叶蒲轮迎一老，元来却是议明堂。", "dynasty": "宋代", "author": "刘克庄", "instruct": "七言绝句"}
{"title": "送卫王南征诗", "content": "望水初横阵。移营寇未降。风尘马足起。先暗广陵江。", "dynasty": "南北朝", "author": "庾信", "instruct": "五言绝句"}
{"title": "次韵陈诗郎谢送牡丹", "content": "手劚苍苔玉一栏，山家初见眼犹寒。移根莫厌凡红紫，只做春风一样看。", "dynasty": "宋代", "author": "方岳", "instruct": "七言绝句"}
{"title": "登润州万岁楼（一作皇甫冉诗）", "content": "高楼独上思依依，极浦遥山合翠微。江客不堪频北望，塞鸿何事又南飞。垂山古渡寒烟积，瓜步空洲远树稀。闻道王师犹转战，更能谈笑解重围。", "dynasty": "唐代", "author": "刘长卿", "instruct": "七言律诗"}
{"title": "夜坐", "content": "地炉火暖壁灯青，虚阁风惊铎乱鸣。门掩上方山月黑，北窗危坐听松声。", "dynasty": "宋代", "author": "张嵲", "instruct": "七言绝句"}
{"title": "烟", "content": "燎野焚林见所从，惹空横水展形容。能滋甘雨随车润，不并行云逐梦踪。晴鸟回笼嘉树薄，春亭娇幕好花浓。有时片片风吹去，海碧山清过几重。", "dynasty": "唐代", "author": "徐夤", "instruct": "七言律诗"}
{"title": "农谣", "content": "小麦青青大麦黄，护田沙径绕羊肠。秧畦岸岸水初饱，尘甑家家饭已香。", "dynasty": "宋代", "author": "方岳", "instruct": "七言绝句"}
{"title": "湖上", "content": "今岁春风特地寒，百花无赖已摧残。马塍晓雨如尘细，处处筠篮卖牡丹。", "dynasty": "宋代", "author": "方岳", "instruct": "七言绝句"}
{"title": "米元章姑孰诗帖赞", "content": "天上文章一酒星，生平只欠换鹅经。奇才逸思通千古，留待南宫眼为青。", "dynasty": "宋代", "author": "岳珂", "instruct": "七言绝句"}
{"title": "铜山", "content": "拟共孤云结往还，更名居士小香山。他年谁复寻遗赏，为到云山杳霭间。", "dynasty": "宋代", "author": "毛滂", "instruct": "七言绝句"}
{"title": "咏蓍诗", "content": "数奇不可偶，性直谁能纡。祯蔡优灵异，祥云降温腴。", "dynasty": "南北朝", "author": "范筠", "instruct": "五言绝句"}
{"title": "晓枕作", "content": "危者平兮易者倾，圣谟宜敬不宜轻。独怜暮景无多了，笃实新功敢暂停。", "dynasty": "明代", "author": "吴与弼", "instruct": "七言绝句"}
{"title": "张千里惠诗次韵", "content": "芝兰楚楚峙庭阶，不集寻常村裹来。新蔡门前说甘露，也应入细视庭槐。", "dynasty": "宋代", "author": "葛立方", "instruct": "七言绝句"}
{"title": "二绝句", "content": "岁阴惨淡不可出，竹榻地炉聊自安。黄叶满山篱落晚，北风吹雨湿荒寒。", "dynasty": "宋代", "author": "张耒", "instruct": "七言绝句"}
{"title": "马嵬", "content": "万乘凄凉蜀路归，眼前朱翠与心违。重华不是风流主，湘水犹传泣二妃。", "dynasty": "唐代", "author": "崔道融", "instruct": "七言绝句"}
{"title": "戒坛", "content": "相君孙女小乘僧，身入只园佛律行。三级戒坛秋色冷，个中蝼蚁亦长生。", "dynasty": "宋代", "author": "周文璞", "instruct": "七言绝句"}
{"title": "宫怨", "content": "花发长门又一春，守宫检点臂纱新。卷帘通得昭阳月，闲话琵琶出塞人。", "dynasty": "清代", "author": "邵帆", "instruct": "七言绝句"}
{"title": "秋尽", "content": "秋尽东行且未回，茅斋寄在少城隈。篱边老却陶潜菊，江上徒逢袁绍杯。雪岭独看西日落，剑门犹阻北人来。不辞万里长为客，怀抱何时得好开。", "dynasty": "唐代", "author": "杜甫", "instruct": "七言律诗"}
{"title": "月夜吟", "content": "月出东方高，刺刺灯下语。漂摇林中箨，淅淅如寒雨。", "dynasty": "明代", "author": "李梦阳", "instruct": "五言绝句"}
{"title": "伯量同二弟欲见访湖庄以诗告至褒拂过情辄次", "content": "笑杀商山绮与园，几年烦使护风寒。只今勋业才如此，孤负衰颜镜里看。", "dynasty": "宋代", "author": "曹彦约", "instruct": "七言绝句"}
{"title": "春秋战国门。再吟", "content": "周室衰微不共匡，干戈终日互争强。诸侯若解尊天子，列国何因次第亡。", "dynasty": "唐代", "author": "周昙", "instruct": "七言绝句"}
{"title": "闺怨", "content": "闺中少妇不知愁，春日凝妆上翠楼。忽见陌头杨柳色，悔教夫婿觅封侯。", "dynasty": "唐代", "author": "王昌龄", "instruct": "七言绝句"}
{"title": "雀", "content": "大厦初成日，嘉宾集杏梁。衔书表周瑞，入幕应王祥。暮宿江城里，朝游涟水傍。愿齐鸿鹄至，希逐凤凰翔。", "dynasty": "唐代", "author": "李峤", "instruct": "五言律诗"}
{"title": "月下", "content": "春风不到莓苔石，山月自随烟水身。穷是世间常事耳，不知颠倒几多人。", "dynasty": "宋代", "author": "方岳", "instruct": "七言绝句"}
{"title": "闵雨", "content": "映空终日但如丝，安得垂檐似绠縻。须作深秋霜雨想，要无遗恨俗晴时。", "dynasty": "宋代", "author": "张嵲", "instruct": "七言绝句"}
{"title": "昼眠", "content": "困睫瞢腾老孝先，麤毡布被早霜天。珥貂碧落应无分，且向人间作睡仙。", "dynasty": "宋代", "author": "陆游", "instruct": "七言绝句"}
{"title": "山行", "content": "山行分曙色，一路见人稀。野鸟啼还歇，林花堕不飞。云迷栖鹤寺，水涩钓鱼矶。回首天将暝，逢僧话未归。", "dynasty": "唐代", "author": "戴叔伦", "instruct": "五言律诗"}
{"title": "促织", "content": "一声能遣一人愁，终夕声声晓未休。不解缫丝替人织，强来出口促衣裘。", "dynasty": "宋代", "author": "杨万里", "instruct": "七言绝句"}
{"title": "不寐", "content": "一竿江渚寄沉冥，衰疾侵凌失鬓青。困睫日中常欲闭，夜阑枕上却惺惺。", "dynasty": "宋代", "author": "陆游", "instruct": "七言绝句"}
{"title": "碧桃", "content": "月浸虚庭夜未央，一枝静对白云乡。三生自结玄都约，来伴疏梅到玉堂。", "dynasty": "宋代", "author": "刘学箕", "instruct": "七言绝句"}
{"title": "听张立本女吟", "content": "危冠广袖楚宫妆，独步闲庭逐夜凉。自把玉钗敲砌竹，清歌一曲月如霜。", "dynasty": "唐代", "author": "高适", "instruct": "七言绝句"}
{"title": "寒食夜偶题", "content": "前尘露气压轻埃，风漾花阴聚复开。苦恨浮云心不净，月中时汙太清来。", "dynasty": "宋代", "author": "宋祁", "instruct": "七言绝句"}
{"title": "和音", "content": "危弦度曲汎孤钩，一世知音未易求。直把将雏为陌上，主人犹复自摇头。", "dynasty": "宋代", "author": "宋祁", "instruct": "七言绝句"}
{"title": "楼居狂吟", "content": "振衣千仞兴悠哉，一日看山十二回。胸次谁人有丘壑，便容携酒上楼来。", "dynasty": "宋代", "author": "吴龙翰", "instruct": "七言绝句"}
{"title": "纪事", "content": "虎头牌子织金裳，北面三年蚁梦长。借问一门朱与紫，江南几世谢君王。", "dynasty": "宋代", "author": "文天祥", "instruct": "七言绝句"}
{"title": "汉宫", "content": "通灵夜醮达清晨，承露盘晞甲帐春。王母不来方朔去，更须重见李夫人。", "dynasty": "唐代", "author": "李商隐", "instruct": "七言绝句"}
{"title": "二遗诗", "content": "谁从毫末见参天，又到苍苍化石年。万古清风吹作籁，一条寒溜滴成穿。闲追金带徒劳恨，静格朱丝更可怜。幸与野人俱散诞，不烦良匠更雕镌。", "dynasty": "唐代", "author": "陆龟蒙", "instruct": "七言律诗"}
{"title": "贼中与萧韦二秀才同卧重疾二君寻愈…因有题", "content": "与君同卧疾，独我渐弥留。弟妹不知处，兵戈殊未休。胸中疑晋竖，耳下斗殷牛。纵有秦医在，怀乡亦泪流。", "dynasty": "唐代", "author": "韦庄", "instruct": "五言律诗"}
{"title": "见马奉先宁祖诗于伯言处题其后", "content": "闻说湘中马奉先，数诗初喜见流传。何处家州勿多薄，金华曾识老诗仙。", "dynasty": "宋代", "author": "赵蕃", "instruct": "七言绝句"}
{"title": "得祠", "content": "石床散发洒松风，安用黄冠累此翁。但喜太平今有象，渔樵亦在万几中。", "dynasty": "宋代", "author": "方岳", "instruct": "七言绝句"}
{"title": "凉思", "content": "客去波平槛，蝉休露满枝。永怀当此节，倚立自移时。北斗兼春远，南陵寓使迟。天涯占梦数，疑误有新知。", "dynasty": "唐代", "author": "李商隐", "instruct": "五言律诗"}
{"title": "春秋战国门。再吟", "content": "社鼠穿墙巧庇身，何由攻灌若为熏。能知窟穴依形势，不听谗邪是圣君。", "dynasty": "唐代", "author": "周昙", "instruct": "七言绝句"}
{"title": "宫词", "content": "外国人来献宝珠，瑠璃双眼赤金须。奇形不欲宫中见，诏遣滕王进画图。", "dynasty": "宋代", "author": "宋白", "instruct": "七言绝句"}
{"title": "咏娼妇诗", "content": "暧暧高楼暮。华烛帐前明。罗帏雀钗影。宝瑟凤雏声。夜花枝上发。新月雾中生。谁念当窗牖。相望外盈盈。", "dynasty": "南北朝", "author": "何逊", "instruct": "五言律诗"}
{"title": "已亥杂诗 303", "content": "俭腹高谈我用忧，肯肩朴学胜封侯。五经熟烂家常饭，莫似而翁歠九流。", "dynasty": "清代", "author": "龚自珍", "instruct": "七言绝句"}
{"title": "郫县春日吟", "content": "暧暧人村翠树连，莺拖野色度晴川。新诗无限来供眼，才涉思量又不圆。", "dynasty": "宋代", "author": "吴泳", "instruct": "七言绝句"}
{"title": "汴堤", "content": "参差歌吹动离舟，宫女张帆信浪流。转尽柳堤三百曲，夜桥灯火看扬州。", "dynasty": "宋代", "author": "刘子翚", "instruct": "七言绝句"}
{"title": "四气", "content": "春禽犹竞啭，夏木忽交阴。稍觉秋山远，俄惊冬霰深。", "dynasty": "唐代", "author": "雍裕之", "instruct": "五言绝句"}
{"title": "萸", "content": "人入湘累俎豆间，也分半席缀诗坛。杜陵老肯明於镜，醉撚西风子细看。", "dynasty": "宋代", "author": "史弥宁", "instruct": "七言绝句"}
{"title": "有怀", "content": "筇杖斜斜倚素屏，北窗遥夜冷如冰。何时得与平生友，作字观书共一灯？", "dynasty": "宋代", "author": "陆游", "instruct": "七言绝句"}
{"title": "游丝", "content": "游丝何所似，应最似春心。一向风前乱，千条不可寻。", "dynasty": "唐代", "author": "雍裕之", "instruct": "五言绝句"}
{"title": "寒鸡", "content": "寒鸡睡著不知晨，多谢锺声唤起人。明晓莫教锺睡著，被他鸡笑不须嗔。", "dynasty": "宋代", "author": "杨万里", "instruct": "七言绝句"}
{"title": "雨晴", "content": "江上白蘋风起波，冷纹萦碧暮烟和。织成一幅鸳鸯锦，零落红衣远恨多。", "dynasty": "元代", "author": "倪瓒", "instruct": "七言绝句"}
{"title": "秋光", "content": "小圃秋光泼眼来，老人隐几兴悠哉！翩翩蝴蝶成双过，两两蜀葵相背开。雨足疏篱引荒蔓，人稀幽径长新苔。贫家灶冷炊烟晚，待得邻翁卖药回。", "dynasty": "宋代", "author": "陆游", "instruct": "七言律诗"}
{"title": "让木", "content": "叶叶枝枝相避繁，攀枝庇叶独怡颜。无人为借天公力，移植方根虞芮间。", "dynasty": "宋代", "author": "宋祁", "instruct": "七言绝句"}
{"title": "咏梅", "content": "漫天飞雪朔风吹，大地沈沈百卉埋。惟见一枝花蕊发，出尘潇洒报春来。", "dynasty": "近代", "author": "刘济农", "instruct": "七言绝句"}
{"title": "思亲", "content": "富贵来时不见亲，永怀恩德倍酸辛。如今有禄肥妻子，谁念孀孤泉下人。", "dynasty": "宋代", "author": "姜特立", "instruct": "七言绝句"}
{"title": "咏梅", "content": "清浅溪桥水，高低篱外枝。这些风骨异，瘦尽古今诗。", "dynasty": "宋代", "author": "程瑞", "instruct": "五言绝句"}
{"title": "贡院寄前主司萧尚书听（一作吕渭诗）", "content": "独坐贡闱里，愁心芳草生。山公昨夜事，应见此时情。", "dynasty": "唐代", "author": "刘太真", "instruct": "五言绝句"}
{"title": "写真", "content": "图形期自见，自见却伤神。已是梦中梦，更逢身外身。水花凝幻质，墨彩染空尘。堪笑予兼尔，俱为未了人。", "dynasty": "唐代", "author": "澹交", "instruct": "五言律诗"}
{"title": "咏燕", "content": "海燕何微眇，乘春亦暂来。岂知泥滓贱，祗见玉堂开。绣户时双入，华轩日几回。无心与物竞，鹰隼莫相猜。", "dynasty": "唐代", "author": "张九龄", "instruct": "五言律诗"}
{"title": "惜舟", "content": "生世谁令抱百忧，点黄不肯上眉头。江边风雨飘蓬箬，爱惜扁舟一夜愁。", "dynasty": "宋代", "author": "刘克庄", "instruct": "七言绝句"}
{"title": "鸬鹚源樵歌", "content": "绮罗巷陌总成尘，那识担柴老买臣。自笑卖柴元似旧，买柴却换旧时人。", "dynasty": "宋代", "author": "冯坦", "instruct": "七言绝句"}
{"title": "长春", "content": "洞门深不放春归，客到寻芳莫问时。迟日暖风花草丽，照人红艳一枝枝。", "dynasty": "宋代", "author": "林迥", "instruct": "七言绝句"}
{"title": "论诗", "content": "三百余篇岂苦思，个中妙处少人知。籁鸣机动何容力，才涉推敲不是诗。", "dynasty": "宋代", "author": "黄庚", "instruct": "七言绝句"}
{"title": "对梅", "content": "老年不著梅花眼，得见梅花子细看。我不似梅梅似我，风流心事一般般。", "dynasty": "宋代", "author": "张道洽", "instruct": "七言绝句"}
{"title": "宫柳", "content": "莫道秋来芳意违，宫娃犹似妒蛾眉。幸当玉辇经过处，不怕金风浩荡时。草色长承垂地叶，日华先动映楼枝。涧松亦有凌云分，争似移根太液池。", "dynasty": "唐代", "author": "韩偓", "instruct": "七言律诗"}
{"title": "人日陪宣州范中丞…范侍御传真宴东峰亭（一作鲍溶诗）", "content": "人日春风绽早梅，谢家兄弟看花来。吴姬对酒歌千曲，秦女留人酒百杯。丝柳向空轻婉转，玉山看日渐裴回。流光易去欢难得，莫厌频频上此台。", "dynasty": "唐代", "author": "鲍防", "instruct": "七言律诗"}
{"title": "宫词", "content": "巧画蛾眉独出群，当时人道便承恩。经年不见君王面，落日黄昏空掩门。", "dynasty": "唐代", "author": "罗隐", "instruct": "七言绝句"}
{"title": "书怀", "content": "默默守吾道，望荣来替愁。吟诗应有罪，当路却如雠。陆海傥难溺，九霄争便休。敢言名誉出，天未白吾头。", "dynasty": "唐代", "author": "曹松", "instruct": "五言律诗"}
{"title": "感春", "content": "巫峡中心郡，巴城四面春。草青临水地，头白见花人。忧喜皆心火，荣枯是眼尘。除非一杯酒，何物更关身。", "dynasty": "唐代", "author": "白居易", "instruct": "五言律诗"}
{"title": "琵琶亭上作", "content": "九江烟水一登临，风月清含古恨深。湿尽青衫司马泪，琵琶还似雍门琴。", "dynasty": "宋代", "author": "欧阳修", "instruct": "七言绝句"}
{"title": "台城", "content": "宫殿馀基长草花，景阳宫树噪村鸦。云屯雉堞依然在，空绕渔樵四五家。", "dynasty": "唐代", "author": "张乔", "instruct": "七言绝句"}
{"title": "独酌", "content": "窗外正风雪，拥炉开酒缸。何如钓船雨，篷底睡秋江。", "dynasty": "唐代", "author": "杜牧", "instruct": "五言绝句"}
{"title": "相和歌辞。长门怨", "content": "自忆专房宠，曾居第一流。移恩向何处，暂妒不容收。夜久丝管绝，月明宫殿秋。空将旧时意，长望凤凰楼。", "dynasty": "唐代", "author": "戴叔伦", "instruct": "五言律诗"}
{"title": "在唐安郡圃作", "content": "当年张李国长城，翻向天涯问大钧。争似圣朝公道在，庙堂端要读书人。", "dynasty": "宋代", "author": "李壁", "instruct": "七言绝句"}
{"title": "眉", "content": "石绿香煤浅淡间，多情长带楚梅酸。小诗拟写春愁样，忆著分明下笔难。", "dynasty": "金朝", "author": "元好问", "instruct": "七言绝句"}
{"title": "春怨", "content": "扫地待花落，惜花轻著尘。游人少春恋，踏去却寻春。", "dynasty": "宋代", "author": "王安石", "instruct": "五言绝句"}
{"title": "和陈主咏镜诗", "content": "虎贲愁兴日，龙镜览颜时。怀恩未得报，空叹发如丝。", "dynasty": "南北朝", "author": "孔范", "instruct": "五言绝句"}
{"title": "炊烟", "content": "丝丝古柳纲罗鸦，拍拍平田鼓吹鼃。不是青烟出林杪，得知山崦有人家。", "dynasty": "宋代", "author": "史弥宁", "instruct": "七言绝句"}
{"title": "茉莉", "content": "闽雨揉香摘未知，钩帘顿觉暑风微。只应雪外梅花笑，肯与儿曹入枕帏。", "dynasty": "宋代", "author": "方岳", "instruct": "七言绝句"}
{"title": "朝歌旅舍", "content": "乞索生涯寄食身，舟前波浪马前尘。无成头白休频叹，似我白头能几人？", "dynasty": "清代", "author": "冯班", "instruct": "七言绝句"}
{"title": "种梅", "content": "隐论冲寂澹生涯，芍药缨桃厌艳华。剔乱剪毓疏影瘦，临溪只合种梅花。", "dynasty": "宋代", "author": "刘学箕", "instruct": "七言绝句"}
{"title": "桂林", "content": "城窄山将压，江宽地共浮。东南通绝域，西北有高楼。神护青枫岸，龙移白石湫。殊乡竟何祷，箫鼓不曾休。", "dynasty": "唐代", "author": "李商隐", "instruct": "五言律诗"}
{"title": "忆昔行", "content": "买得名花傍垄栽，盈盈香艳为谁开。芳魂若结寻春伴，好倩莺传十友来。", "dynasty": "明代", "author": "李枝芳", "instruct": "七言绝句"}
{"title": "题竹", "content": "一顷含秋绿，森风十万竿。气吹朱夏转，声扫碧霄寒。", "dynasty": "唐代", "author": "李群玉", "instruct": "五言绝句"}
{"title": "杂感", "content": "鹤乘轩车已堪叹，狐戴髑髅何可亲？劝君一笑扫除尽，来作人间百岁人。", "dynasty": "宋代", "author": "陆游", "instruct": "七言绝句"}
{"title": "怀旧诗 伤王融", "content": "元长秉奇调。弱冠慕前踪。眷言怀祖武。一篑望成峯。途艰行易跌。命舛志难逢。折风落迅羽。流恨满青松。", "dynasty": "南北朝", "author": "沈约", "instruct": "五言律诗"}
{"title": "初月", "content": "玉蟾离海上，白露湿花时。云畔风生爪，沙头水浸眉。乐哉弦管客，愁杀战征儿。因绝西园赏，临风一咏诗。", "dynasty": "唐代", "author": "李白", "instruct": "五言律诗"}
{"title": "苦雨中又作四声诗寄鲁望。平声", "content": "涔涔将经旬，昏昏空迷天。鸬鹚成群嬉，芙蓉相偎眠。鱼通蓑衣城，帆过菱花田。秋收吾无望，悲之真徒然。", "dynasty": "唐代", "author": "皮日休", "instruct": "五言律诗"}
{"title": "洛阳春吟", "content": "桃李花开人不窥，花时须是牡丹时。牡丹花发酒增价，夜半游人犹未归。", "dynasty": "宋代", "author": "邵雍", "instruct": "七言绝句"}
{"title": "绝句", "content": "莫道经霜不见花，小春风影属山家。满山红叶斜阳映，却似桃源一片霞。", "dynasty": "宋代", "author": "冯坦", "instruct": "七言绝句"}
{"title": "晚泊", "content": "寒潮秋淰淰，落叶晚潇潇。借问停桡处，吴枫第几桥？", "dynasty": "清代", "author": "马翮飞", "instruct": "五言绝句"}
{"title": "乾宁三年丙辰在奉天重围作", "content": "仗剑夜巡城，衣襟满霜霰。贼火遍郊坰，飞焰侵星汉。积雪似空江，长林如断岸。独凭女墙头，思家起长叹。", "dynasty": "唐代", "author": "韩偓", "instruct": "五言律诗"}
{"title": "已亥杂诗 241", "content": "少年尊隐有高文，猿鹤真堪张一军。难向史家搜比例，商量出处到红裙。", "dynasty": "清代", "author": "龚自珍", "instruct": "七言绝句"}
{"title": "六十七守岁", "content": "少时守岁喜蹁跹，老境衰颓只益眠。明日未尽添白发，怕人问处是增年。", "dynasty": "宋代", "author": "姜特立", "instruct": "七言绝句"}
{"title": "仙掌", "content": "丹崖翠壁尽仙梯，不用囊中大药资。成道无过是无欲，仙灵分晓示诸斯。", "dynasty": "宋代", "author": "陈普", "instruct": "七言绝句"}
{"title": "海棠", "content": "红妆翠袖一番新，人向园林作好春。却笑华清夸睡足，只今罗袜久无尘。", "dynasty": "宋代", "author": "陈与义", "instruct": "七言绝句"}
{"title": "送别", "content": "眷言一杯酒，凄怆起离忧。夜花飘露气，暗水急还流。雁行遥上月，虫声迥映秋。明日河梁上，谁与论仙舟。", "dynasty": "唐代", "author": "李百药", "instruct": "五言律诗"}
{"title": "看雪", "content": "揉云剪水作风毬，夜落连明肯便休。旧说六花元未试，偶看一片上驼裘。", "dynasty": "宋代", "author": "杨万里", "instruct": "七言绝句"}
{"title": "已亥杂诗 67", "content": "十仞书仓郁且深，为夸目录散黄金。吴回一怒知天意，无复龙威禹穴心。", "dynasty": "清代", "author": "龚自珍", "instruct": "七言绝句"}
{"title": "雨中夕食戏作", "content": "粳粒微红愧食珍，蒋芽初白喜尝新。摩挲便腹无忧责，我是人间得计人。", "dynasty": "宋代", "author": "陆游", "instruct": "七言绝句"}
{"title": "改过", "content": "四十应当成德时，中心何更有他岐。其终也已宜深察，剔拔毋令利暂縻。", "dynasty": "明代", "author": "吴与弼", "instruct": "七言绝句"}
{"title": "松", "content": "郁郁高岩表，森森幽涧陲。鹤栖君子树，风拂大夫枝。百尺条阴合，千年盖影披。岁寒终不改，劲节幸君知。", "dynasty": "唐代", "author": "李峤", "instruct": "五言律诗"}
{"title": "送元中丞江淮转运（一作王维诗）", "content": "薄税归天府，轻徭赖使臣。欢沾赐帛老，恩及卷绡人。去问殊官俗，来经几劫春。东南御亭上，莫问有风尘。", "dynasty": "唐代", "author": "钱起", "instruct": "五言律诗"}
{"title": "益州城西张超亭观妓（一作卢照邻诗，一作王勣诗）", "content": "落日明歌席，行云逐舞人。江南飞暮雨，梁上下轻尘。冶服看疑画，妆台望似春。高车勿遽返，长袖欲相亲。", "dynasty": "唐代", "author": "王绩", "instruct": "五言律诗"}
{"title": "高蟾先辈以诗笔相示抒成寄酬", "content": "张生故国三千里，知者唯应杜紫微。君有君恩秋后叶，可能更羡谢玄晖。", "dynasty": "唐代", "author": "郑谷", "instruct": "七言绝句"}
{"title": "谩成", "content": "清时无路取封侯，病卧牛衣已数秋。日月不胶时易失，感今怀昔使人愁。", "dynasty": "宋代", "author": "王安石", "instruct": "七言绝句"}
{"title": "谣", "content": "秋雁度兮芳草残。琴柱急兮江上寒。愿一见兮道我意。千里远兮长路难。", "dynasty": "南北朝", "author": "江淹", "instruct": "七言绝句"}
{"title": "剑器", "content": "楼下公孙昔擅场，空教女子爱军装。潼关一败吴儿喜，簇马骊山看御汤。", "dynasty": "唐代", "author": "司空图", "instruct": "七言绝句"}
{"title": "短桥", "content": "谁能铺白簟，永日卧朱桥。树影栏边转，波光版底摇。", "dynasty": "宋代", "author": "苏轼", "instruct": "五言绝句"}
{"title": "闲居", "content": "山云送我丹青幅，花气撩人兰麝香。诗债幸在逢人务，被渠催索又奔忙。", "dynasty": "宋代", "author": "史弥宁", "instruct": "七言绝句"}
{"title": "楮树", "content": "楮树婆娑覆小斋，更无日影午窗开。一端能败幽人意，夜夜墙西碍月来。", "dynasty": "宋代", "author": "刘克庄", "instruct": "七言绝句"}
{"title": "书事", "content": "伏枕三旬不整冠，梦魂时复对金銮。忽闻盛事披衣坐，今日朝廷立谏官。", "dynasty": "明代", "author": "方孝孺", "instruct": "七言绝句"}
{"title": "八月十五日", "content": "忆昔千秋节，欢娱万国同。今来六亲远，此日一悲风。年少逢胡乱，时平似梦中。梨园几人在，应是涕无穷。", "dynasty": "唐代", "author": "戎昱", "instruct": "五言律诗"}
{"title": "见征人分别诗", "content": "凄凄日暮时。亲宾俱竚立。征人拔敛起。儿女牵衣泣。候骑出萧关。追兵赴马邑。且当横行去。谁论裹尸入。", "dynasty": "南北朝", "author": "何逊", "instruct": "五言律诗"}
{"title": "雨夜", "content": "麦熟家家喜堕涎，龟堂依旧突无烟。雨中更觉凄凉甚，一点残灯守蠹编。", "dynasty": "宋代", "author": "陆游", "instruct": "七言绝句"}
{"title": "孤桐", "content": "疏桐馀一干，风雨日萧条。岁晚琴材老，天寒桂叶凋。已悲根半死，复恐尾全焦。幸在龙门下，知音肯寂寥。", "dynasty": "唐代", "author": "雍陶", "instruct": "五言律诗"}
{"title": "东阿道上作", "content": "惊风阵阵卷黄沙，一路春寒不见花。残月疏星杨柳陌，载将残梦听琵琶。", "dynasty": "清代", "author": "谭敬昭", "instruct": "七言绝句"}
{"title": "舟中", "content": "风餐江柳下，雨卧驿楼边。结缆排鱼网，连樯并米船。今朝云细薄，昨夜月清圆。飘泊南庭老，只应学水仙。", "dynasty": "唐代", "author": "杜甫", "instruct": "五言律诗"}
{"title": "绿珠", "content": "忍将死别季伦家，百丈楼前日色斜。一片香魂随笛散，却疑吹落玉梅花。", "dynasty": "宋代", "author": "连文凤", "instruct": "七言绝句"}
{"title": "官左拾遗归隐作（一作辞官归隐，留诗一绝）", "content": "汩没朝班愧不才，谁能低折向尘埃。青山得去且归去，官职有来还自来。", "dynasty": "唐代", "author": "王易简", "instruct": "七言绝句"}
{"title": "小舟", "content": "竖起青篙便是桅，片帆挂了即帆间。渔郎袖手船头坐，一叶如飞不用催。", "dynasty": "宋代", "author": "杨万里", "instruct": "七言绝句"}
{"title": "赵侯保民惠政纪实诗 纪劝谕发粜七", "content": "米舟米担尽无来，有米有家户不开。急把公文行劝粜，贫民生意挽将回。", "dynasty": "宋代", "author": "邵君美", "instruct": "七言绝句"}
{"title": "人日", "content": "雪意垂垂体不佳，十年人日寄天涯。老来只有穷相守，忍使奴星结柳车。", "dynasty": "宋代", "author": "曾几", "instruct": "七言绝句"}
{"title": "北窗", "content": "帘影参差午漏前，盆山绿润雨余天。诗无杰句真衰矣，酒借朱颜却怅然！海燕理巢知再乱，吴蚕放食过三眠。名泉不负吾儿意，一掬丁坑手自煎。", "dynasty": "宋代", "author": "陆游", "instruct": "七言律诗"}
{"title": "为人题", "content": "泪湿孤鸾晓镜昏，近来方解惜青春。杏花杨柳年年好，不忍回看旧写真。", "dynasty": "唐代", "author": "郑谷", "instruct": "七言绝句"}
{"title": "荷花", "content": "翠盖红幢耀日鲜，西湖佳丽会群仙。波平十里铺云锦，风度清香趁画船。", "dynasty": "宋代", "author": "杨巽斋", "instruct": "七言绝句"}
{"title": "咏袜", "content": "钿尺裁量减四分，纤纤玉笋裹轻云。五陵年少欺他醉，笑把花前出画裙。", "dynasty": "唐代", "author": "杜牧", "instruct": "七言绝句"}
{"title": "苦雨中又作四声诗寄鲁望。平上声", "content": "河平州桥危，垒晚水鸟上。冲崖搜松根，点沼写芡响。舟轻通萦纡，栈堕阻指掌。携桡将寻君，渚满坐可往。", "dynasty": "唐代", "author": "皮日休", "instruct": "五言律诗"}
{"title": "荒冢", "content": "荒冢漫漫长野蒿，老狐啼雨树萧萧。子孙已尽山移主，空剩残碑补断桥。", "dynasty": "宋代", "author": "周密", "instruct": "七言绝句"}
{"title": "中秋月下作", "content": "半臂清辉中薄寒，幽花移影上栏杆。团圆共说今宵好，寂寞閒庭独自看。", "dynasty": "清代", "author": "陆蕙芬", "instruct": "七言绝句"}
{"title": "和骆华分水岭诗", "content": "一自端明去外台，修途松盖属谁栽。仁心既许推仁政，玉笋清班趁早排。", "dynasty": "宋代", "author": "林致诚", "instruct": "七言绝句"}
{"title": "云", "content": "漠漠沈沈向夕晖，苍梧巫峡两相依。天心白日休空蔽，海上故山应自归。似盖好临千乘载，如罗堪剪六铢衣。为霖须救苍生旱，莫向西郊作雨稀。", "dynasty": "唐代", "author": "徐夤", "instruct": "七言律诗"}
{"title": "三游洞", "content": "洞里天地阔，洞外日月长。峡山驱涛来，平楚青茫茫。", "dynasty": "明代", "author": "俞彦", "instruct": "五言绝句"}
{"title": "六街尘", "content": "六街尘起鼓冬冬，马足车轮在处通。百役并驱衣食内，四民长走路岐中。年光与物随流水，世事如花落晓风。名利到身无了日，不知今古旋成空。", "dynasty": "唐代", "author": "薛逢", "instruct": "七言律诗"}
{"title": "又游仙诗一绝（见《唐诗纪事》）", "content": "靖节先生几代孙，青娥曾接玉郎魂。春风流水还无赖，偷放桃花出洞门。", "dynasty": "唐代", "author": "曹唐", "instruct": "七言绝句"}
{"title": "蝉", "content": "只凭风作使，全仰柳为都。一腹清何甚，双翎薄更无。伴貂金换酒，并雀画成图。恐是千年恨，偏令落日呼。", "dynasty": "唐代", "author": "陆龟蒙", "instruct": "五言律诗"}
{"title": "己亥杂诗 其三○九", "content": "论诗论画复论禅，三绝门风海内传。可惜语儿溪畔路，白头无分棹归舷。", "dynasty": "清代", "author": "龚自珍", "instruct": "七言绝句"}
{"title": "临行题友生壁", "content": "山衲宜何处，经行避暑深。峰西多古寺，日午乱松阴。鹤默堪分静，蝉凉解助吟。殷勤题壁去，秋早此相寻。", "dynasty": "唐代", "author": "齐己", "instruct": "五言律诗"}
{"title": "新春闻赦（龙阳作）", "content": "道在猜谗息，仁深疾苦除。尧聪能下听，汤网本来疏。", "dynasty": "唐代", "author": "马戴", "instruct": "五言绝句"}
{"title": "汴河", "content": "隋皇意欲泛龙舟，千里昆仑水别流。还待春风锦帆暖，柳阴相送到迷楼。", "dynasty": "唐代", "author": "汪遵", "instruct": "七言绝句"}
{"title": "续长恨歌", "content": "别後相思梦亦莝，东虚云路海漫漫。仙凡顿隔银屏影，不似当时取次看。", "dynasty": "宋代", "author": "范成大", "instruct": "七言绝句"}
{"title": "江帆", "content": "别离不独恨蹄轮，渡口风帆发更频。何处青楼方凭槛，半江斜日认归人。", "dynasty": "唐代", "author": "罗邺", "instruct": "七言绝句"}
{"title": "送平判官入秦（一作卢象诗）", "content": "谪远自安命，三年已忘归。同声愿执手，驿骑到门扉。云是帝乡去，军书谒紫微。曾为金马客，向日泪沾衣。", "dynasty": "唐代", "author": "綦毋潜", "instruct": "五言律诗"}
{"title": "勖剑", "content": "古物神光雪见羞，未能擎出恐泉流。暗临黑水蛟螭泣，潜倚空山鬼魅愁。生怕雷霆号涧底，长闻风雨在床头。垂情不用将闲气，恼乱司空犯斗牛。", "dynasty": "唐代", "author": "曹唐", "instruct": "七言律诗"}
{"title": "汉州王大录事宅作", "content": "南溪老病客，相见下肩舆。近发看乌帽，催莼煮白鱼。宅中平岸水，身外满床书。忆尔才名叔，含凄意有馀。", "dynasty": "唐代", "author": "杜甫", "instruct": "五言律诗"}
{"title": "除夜", "content": "幸有牛衣暖似春，可曾半字日边人。不知相国何为者，撩得诸公屋大嗔。", "dynasty": "宋代", "author": "方岳", "instruct": "七言绝句"}
{"title": "寒食相将诸子游翟得园十诗", "content": "花木从渠取次栽，青山那肯入城隈。翟公不有驱山手，城里松林底处来。", "dynasty": "宋代", "author": "杨万里", "instruct": "七言绝句"}
{"title": "绿珠", "content": "妾堕高楼日，名园花正开。如何金谷友，不见一人来。", "dynasty": "明代", "author": "胡奎", "instruct": "五言绝句"}
{"title": "素梅 二三", "content": "明月满天霜气重，梅花风韵更清妍。鹤飞不带箫声远，春过西泠第二船。", "dynasty": "元代", "author": "王冕", "instruct": "七言绝句"}
{"title": "舟行", "content": "九派迢迢九月残，舟人相语且相宽。村逢好处嫌风便，酒到醒来觉夜寒。蓼渚白波喧夏口，柿园红叶忆长安。季鹰可是思鲈鲙，引退知时自古难。", "dynasty": "唐代", "author": "郑谷", "instruct": "七言律诗"}
{"title": "夜", "content": "猿声到枕上，愁梦纷难理。寂寞深夜寒，青霜落秋水。", "dynasty": "唐代", "author": "权德舆", "instruct": "五言绝句"}
{"title": "田家", "content": "堆槃野柿间山梨，酒美鸡肥稻滑匙。妇子团乐常见面，一醉宁识别离悲。", "dynasty": "宋代", "author": "刘学箕", "instruct": "七言绝句"}
{"title": "惜春", "content": "春事三分过二分，桃花水上觅红云。游人浪说春归去，柳外黄鹂尚自吟。", "dynasty": "宋代", "author": "俞桂", "instruct": "七言绝句"}
{"title": "寓言", "content": "造化安能保，山川凿欲翻。精华销地底，珠玉聚侯门。始作骄奢本，终为祸乱根。亡家与亡国，云此更何言。", "dynasty": "唐代", "author": "齐己", "instruct": "五言律诗"}
{"title": "泊舟", "content": "湖水无风镜面平，巉巉倒影万峰青。放翁眼界便疏豁，过尽芦村泊蓼汀。", "dynasty": "宋代", "author": "陆游", "instruct": "七言绝句"}
{"title": "偶成", "content": "日饮长江水，谁知江上心。烟波渺无极，只为别离深。", "dynasty": "清代", "author": "刘开", "instruct": "五言绝句"}
{"title": "咏史", "content": "泓泓眸子许渊渟，不见蛾眉只见经。未似马家亲子婿，终身不踏绛纱庭。", "dynasty": "宋代", "author": "陈普", "instruct": "七言绝句"}
{"title": "感恩多 有歌余新词，以为别后相念之资者，作此追送", "content": "异乡多景色。杨柳摇轻碧。此时君远行。意难平。几度回车不忍别，按新声。按新声。一曲将终，泪珠双脸盈。", "dynasty": "清代", "author": "汪东", "instruct": "五言律诗"}
{"title": "九日宜春苑午憩幕中听大光诵朱迪功诗", "content": "酒酣耳热不能歌，奈此一川黄菊何。卧听西风吹好句，老夫无恨幕生波。", "dynasty": "宋代", "author": "陈与义", "instruct": "七言绝句"}
{"title": "田家", "content": "昼出耘田夜织麻，村庄儿女各当家。童孙未解供耕织，也傍桑阴学种瓜。", "dynasty": "宋代", "author": "范成大", "instruct": "七言绝句"}
{"title": "石淙", "content": "羽盖龙旗下绝冥，兰除薜幄坐云扃。鸟和百籁疑调管，花发千岩似画屏。金灶浮烟朝漠漠，石床寒水夜泠泠。自然碧洞窥仙境，何必丹丘是福庭。", "dynasty": "唐代", "author": "李峤", "instruct": "七言律诗"}
{"title": "七夕词", "content": "白榆丹桂影悠悠，银汉无波月正秋。牛女桥边自来去，岂知人世有离愁。", "dynasty": "明代", "author": "欧大任", "instruct": "七言绝句"}
{"title": "坐睡", "content": "白灰如雪麒麟红，一老已打斋时钟。衲子未来且坐睡，蒲团与我作新冬。", "dynasty": "宋代", "author": "吴则礼", "instruct": "七言绝句"}
{"title": "鄱阳道中作", "content": "鄱阳古岸边，无一树无蝉。路转他山大，砧驱乡思偏。湖平帆尽落，天淡月初圆。何事尧云下，干戈满许田。", "dynasty": "唐代", "author": "贯休", "instruct": "五言律诗"}
{"title": "鹿柴", "content": "空山不见人，但闻人语响。返景入深林，复照青苔上。", "dynasty": "唐代", "author": "王维", "instruct": "五言绝句"}
{"title": "北窗偶题", "content": "尔丛香百合，一架粉长春。堪笑龟堂老，欢然不记贫。", "dynasty": "宋代", "author": "陆游", "instruct": "五言绝句"}
{"title": "寄二儿", "content": "老懒谁能教子孙，静中犹喜读书声。有如双凤传家学，令我闻风畏后生。", "dynasty": "宋代", "author": "王之道", "instruct": "七言绝句"}
{"title": "三峡流泉歌", "content": "草木摇落兮露为霜，三峡之水兮流汤汤。我欲绝之兮恨无梁，邈佳人兮天一方。明月皎皎兮，泉流汤汤。", "dynasty": "宋代", "author": "曹勋", "instruct": "五言律诗"}
{"title": "已亥杂诗 271", "content": "金釭花炉月如烟，空损秋闺一夜眠。报道妆成来送我，避卿先上木兰船。", "dynasty": "清代", "author": "龚自珍", "instruct": "七言绝句"}
{"title": "河桥", "content": "桃李香中八九家，青旗高挂绿杨斜。晚来风色渡头急，满地萧萧杨白花。", "dynasty": "金朝", "author": "刘迎", "instruct": "七言绝句"}
{"title": "子夜冬歌", "content": "漫天一夜雪，门前解消未。憎侬去时迹，非关殢侬睡。", "dynasty": "明代", "author": "王世贞", "instruct": "五言绝句"}
{"title": "即事", "content": "独坐对明月，遥遥千古情。西风两三日，庭树已秋声。", "dynasty": "元代", "author": "赵雍", "instruct": "五言绝句"}
{"title": "杨梅", "content": "火齐无光荔实圆，未觉先说齿流涎。唤回天竺三年梦，参透披云一味禅。", "dynasty": "宋代", "author": "徐似道", "instruct": "七言绝句"}
{"title": "残雪", "content": "忆昨新春霰雪飞，阶前檐上斗寒姿。狂风送在竹深处，隔日未消花发时。轻压嫩蔬旁出土，冷冲幽鸟别寻枝。晚来又喜登楼见，一曲高歌和者谁。", "dynasty": "唐代", "author": "许浑", "instruct": "七言律诗"}
{"title": "相和歌辞。江南曲", "content": "美人何荡漾，湖上风月长。玉手欲有赠，裴回双鸣珰。歌声随渌水，怨色起朝阳。日暮还家望，云波横洞房。", "dynasty": "唐代", "author": "刘昚虚", "instruct": "五言律诗"}
{"title": "留燕", "content": "衔泥旧燕垒新巢，来往如辞曲折劳。蜗舍虽微足容尔，画梁争得几多高。", "dynasty": "元代", "author": "刘秉忠", "instruct": "七言绝句"}
{"title": "归州竹枝歌", "content": "东邻男儿得湘累，西舍妇儿生汉妃。城郭如村莫相笑，人家伐阅似渠稀。", "dynasty": "宋代", "author": "范成大", "instruct": "七言绝句"}
{"title": "莺", "content": "芳树杂花红，群莺乱晓空。声分折杨吹，娇韵落梅风。写啭清弦里，迁乔暗木中。友生若可冀，幽谷响还通。", "dynasty": "唐代", "author": "李峤", "instruct": "五言律诗"}
{"title": "日出", "content": "散云作雾恰昏昏，收雾依前复作云。一面红金大圆镜，尽销云雾照乾坤。", "dynasty": "宋代", "author": "杨万里", "instruct": "七言绝句"}
{"title": "子陵", "content": "足加帝腹狂奴态，自是君王礼数宽。四海但知天子贵，先生只作故人看。", "dynasty": "宋代", "author": "姜特立", "instruct": "七言绝句"}
{"title": "题画", "content": "权郎笔墨禅，往者屡参请。斯人骨已朽，妙处一笑领。", "dynasty": "宋代", "author": "张孝祥", "instruct": "五言绝句"}
{"title": "东门外观刈熟，民间租米船相衔入门，喜作二", "content": "菊莎杞棘爂无烟，日日文书横索钱。今日甬东官况好，东津门外看租船。", "dynasty": "宋代", "author": "范成大", "instruct": "七言绝句"}
{"title": "出门与邻人笑谈久之戏作", "content": "菽水欣欣每尽欢，仁贤不必袭衣冠。出门邂逅移时语，未害龟堂取友端。", "dynasty": "宋代", "author": "陆游", "instruct": "七言绝句"}
{"title": "蔷薇", "content": "朝露洒时如濯锦，晚风飘处似遗钿。重门剩著黄金锁，莫被飞琼摘上天。", "dynasty": "唐代", "author": "徐夤", "instruct": "七言绝句"}
{"title": "红梅 十七", "content": "满湖水色净娟娟，正是春风二月天。醉后不知云尺屋，燕脂飞雨堕楼船。", "dynasty": "元代", "author": "王冕", "instruct": "七言绝句"}
{"title": "苦热", "content": "云势嶮于峰，金流断竹风。万方应望雨，片景欲焚空。毒害芙蓉死，烦蒸瀑布红。恩多是团扇，出入画屏中。", "dynasty": "唐代", "author": "齐己", "instruct": "五言律诗"}
{"title": "岁晏", "content": "岁晏悲风急，空江白昼阴。黄芦与红蓼，无处不伤心。", "dynasty": "明代", "author": "刘基", "instruct": "五言绝句"}
{"title": "昼倦", "content": "爱日曛人欲睡昏，自匀嫩火炷炉薰。蜘蛛已去惟存网，犹罥窗间一只蚊。", "dynasty": "宋代", "author": "杨万里", "instruct": "七言绝句"}
{"title": "偶感", "content": "昆山寂寂弇山寒，玉佩琼琚过眼看。一事飞腾羡前辈，升平时世读书官。", "dynasty": "清代", "author": "龚自珍", "instruct": "七言绝句"}
{"title": "朝南以诗送巴石研屏香几用韵·香几", "content": "竹风吹酒未全醒，梦入香炉五老云。好句得君青玉案，起来盥手炷清熏。", "dynasty": "宋代", "author": "洪咨夔", "instruct": "七言绝句"}
{"title": "楚望", "content": "楼上诗声缭屋梁，楼前寒叶舞秋光。明霞点破江碧聊，断雁叫群惊夕阳。", "dynasty": "宋代", "author": "史弥宁", "instruct": "七言绝句"}
{"title": "漫兴", "content": "二十年前学采樵，采樵只采嫩枝条。何如斫倒大松树，勾得三年两载烧。", "dynasty": "宋代", "author": "陈宝之", "instruct": "七言绝句"}
{"title": "直玉堂作", "content": "禁门深锁寂无哗，浓墨淋漓两相麻。唱彻五更天未晓，一墀月浸紫薇花。", "dynasty": "宋代", "author": "洪咨夔", "instruct": "七言绝句"}
{"title": "楚辞所谓桂数见於唐人诗句及图画间今不复见", "content": "丹葩绿叶郁团团，消得姮娥种广寒。行尽天涯年八十，至今未遇一枝看。", "dynasty": "宋代", "author": "陆游", "instruct": "七言绝句"}
{"title": "天窗", "content": "凿屋分将一尺明，坐令隔幌见帘屏。任从世界倾盆雨，只要萧萧数点声。", "dynasty": "宋代", "author": "张耒", "instruct": "七言绝句"}
{"title": "晚望", "content": "落日碧江静，莲唱清且闲。更寻花发处，借月过前湾。", "dynasty": "唐代", "author": "贯休", "instruct": "五言绝句"}
{"title": "九华山", "content": "将齐华岳犹多六，若并巫山又欠三。好是雨余江上望，白云堆里泼浓蓝。", "dynasty": "宋代", "author": "潘阆", "instruct": "七言绝句"}
{"title": "丛菊", "content": "风劲香逾远，天寒色更鲜。秋天买不断，无意学金钱。", "dynasty": "宋代", "author": "石延年", "instruct": "五言绝句"}
{"title": "窦朗州见示与澧州元郎中早秋赠答命同作", "content": "邻境诸侯同舍郎，芷江兰浦恨无梁。秋风门外旌旗动，晓露庭中橘柚香。玉簟微凉宜白昼，金笳入暮应清商，骚人昨夜闻鶗鴂，不叹流年惜众芳。", "dynasty": "唐代", "author": "刘禹锡", "instruct": "七言律诗"}
{"title": "西湖", "content": "烟生杨柳一痕月，雨弄荷花数点秋。此景此时摹不尽，画船归去有渔舟。", "dynasty": "宋代", "author": "林洪", "instruct": "七言绝句"}
{"title": "感事", "content": "曾事高皇接隽游，君恩天地若为酬？济时已负终身媿，谋己常从一笑休。在昔风尘驰厩置，即今烟雨暗耕畴。孤愁欲豁宁无地，野店逢僧每小留。", "dynasty": "宋代", "author": "陆游", "instruct": "七言律诗"}
{"title": "竹", "content": "编茅为屋竹为椽，屋上青山屋下泉。半掩柴门人不见，老牛将犊伴篱眠。", "dynasty": "宋代", "author": "吴潜", "instruct": "七言绝句"}
{"title": "越王楼歌（太宗子越王贞为绵州刺史，作台于州城西北）", "content": "绵州州府何磊落，显庆年中越王作。孤城西北起高楼，碧瓦朱甍照城郭。楼下长江百丈清，山头落日半轮明。君王旧迹今人赏，转见千秋万古情。", "dynasty": "唐代", "author": "杜甫", "instruct": "七言律诗"}
{"title": "故秘监丹阳郡公延陵包公挽歌", "content": "台鼎尝虚位，夔龙莫致尧。德音冥秘府，风韵散清朝。天上文星落，林端玉树凋。有吴君子墓，返葬故山遥。", "dynasty": "唐代", "author": "窦牟", "instruct": "五言律诗"}
{"title": "依韵和董弥大郎中祷雨诗", "content": "雷嗔旱魃蕴烦冤，海底驱龙碧浪翻。飞上九天作霖雨，端知昭格佑宸轩。", "dynasty": "宋代", "author": "王俊", "instruct": "七言绝句"}
{"title": "冻蝇", "content": "隔窗偶见负暄蝇，双脚挼挲弄晓晴。日影欲移先会得，忽然飞落别窗声。", "dynasty": "宋代", "author": "杨万里", "instruct": "七言绝句"}
{"title": "夏昼", "content": "轻摇羽扇著轻纱，闲汲清泉自煮茶。缘是夏来无甚雨，小池犹未有荷花。", "dynasty": "宋代", "author": "俞桂", "instruct": "七言绝句"}
{"title": "西地梨诗", "content": "列茂河阳苑。蓄紫滥觞隈。翻黄秋沃若。落素春徘徊。", "dynasty": "南北朝", "author": "沈约", "instruct": "五言绝句"}
{"title": "任道源转示玉艳亭探梅诗卷未暇属和闰月十一", "content": "因花不作等閒来，屐印苔纹酒便回。明日窗前追昨梦，似逢姑射不逢梅。", "dynasty": "宋代", "author": "张镃", "instruct": "七言绝句"}
{"title": "双沟晓行", "content": "听鸡骑马出双沟，白草荒原绿未抽。吹面北风寒猎猎，不知春在帝王州。", "dynasty": "明代", "author": "黄朝宾", "instruct": "七言绝句"}
{"title": "二月十五日朝拜建隆桥上偶作", "content": "单衣迎犯晓风清，斗柄回南月尚明。柳密行人看不见，轮蹄相属但闻声。", "dynasty": "宋代", "author": "邹浩", "instruct": "七言绝句"}
{"title": "赏梅", "content": "梅花宜雪犹宜月，水畔山边更自奇。十四字传和靖后，又传君际五言诗。", "dynasty": "宋代", "author": "叶绍翁", "instruct": "七言绝句"}
{"title": "梦中作", "content": "系马朱桥上酒楼，楼前敷水拍堤流。春风又作无情计，满路杨花辊雪球。", "dynasty": "宋代", "author": "陆游", "instruct": "七言绝句"}
{"title": "郊行逢社日", "content": "酒熟送迎便，村村庆有年。妻孥亲稼穑，老稚效渔畋。红树青林外，黄芦白鸟边。稔看风景美，宁不羡归田。", "dynasty": "唐代", "author": "殷尧藩", "instruct": "五言律诗"}
{"title": "咏手", "content": "一双十指玉纤纤，不是风流物不拈。鸾镜巧梳匀翠黛，画楼闲望擘珠帘。金杯有喜轻轻点，银鸭无香旋旋添。因把剪刀嫌道冷，泥人呵了弄人髯。", "dynasty": "唐代", "author": "秦韬玉", "instruct": "七言律诗"}
{"title": "折梅", "content": "日暮天寒小驿亭，竹边流水浅泠泠。一枝蚤落诗人手，无恨春风入胆瓶。", "dynasty": "宋代", "author": "张道洽", "instruct": "七言绝句"}
{"title": "题梅庄郭成甫瘦吟帙", "content": "倚着梅花读瘦吟，冰章雪句照人心。未应只为吟诗瘦，且占春风笑上林。", "dynasty": "宋代", "author": "姚勉", "instruct": "七言绝句"}
{"title": "次韵吉老十小诗", "content": "斲鼻昔常尔，绝弦知者稀。无人与争长，惟有钓鱼矶。", "dynasty": "宋代", "author": "黄庭坚", "instruct": "五言绝句"}
{"title": "荷花", "content": "纨扇相欹绿，香囊独立红。浸淫因重露，狂暴是秋风。逸调无人唱，秋塘每夜空。何繇见周昉，移入画屏中。", "dynasty": "唐代", "author": "韩偓", "instruct": "五言律诗"}
{"title": "八月间书案假寐戏作", "content": "四海春风曲肱里，出入鼻端云一缕。不知案上清露珠，漏泄傅岩梦中雨。", "dynasty": "宋代", "author": "汪莘", "instruct": "七言绝句"}
{"title": "雨", "content": "始贺天休雨，还嗟地出雷。骤看浮峡过，密作渡江来。牛马行无色，蛟龙斗不开。干戈盛阴气，未必自阳台。", "dynasty": "唐代", "author": "杜甫", "instruct": "五言律诗"}
{"title": "已亥杂诗 52", "content": "齿如编贝汉东方，不学咿嚘況对扬。屋瓦自惊天自笑，丹毫圆折露华瀼。", "dynasty": "清代", "author": "龚自珍", "instruct": "七言绝句"}
{"title": "咏窗", "content": "无意殷勤遮皓月，有心特地隔红尘。从兹虚室长生白，占得桃源洞里春。", "dynasty": "宋代", "author": "张继先", "instruct": "七言绝句"}
{"title": "偈", "content": "远希大慧无，近笑孤峰絮。多少初地人，争问末后句。", "dynasty": "宋代", "author": "刘克庄", "instruct": "五言绝句"}
{"title": "东窗", "content": "才薄常为世俗轻，还山力不给躬耕。即今赢得都无事，袖手东窗听雨声。", "dynasty": "宋代", "author": "陆游", "instruct": "七言绝句"}
{"title": "暑雨", "content": "草茂水长蛙群鸣，洼深路壤人断行。故侯老退守瓜垄，翠蔓黄花偏眼明。", "dynasty": "宋代", "author": "陆游", "instruct": "七言绝句"}
{"title": "菊", "content": "繁英傲清霜，云是花隐者。会意即南山，何必东篱下。", "dynasty": "清代", "author": "秦涌", "instruct": "五言绝句"}
{"title": "刘后溪和雁湖即事诗十绝见示次韵", "content": "金谷人家大谬悠，春江自理送穷舟。渔人拍手从旁笑，淡饭粗衣过即休。", "dynasty": "宋代", "author": "洪咨夔", "instruct": "七言绝句"}
{"title": "柳絮", "content": "处处东风扑晚阳，轻轻醉粉落无香。就中堪恨隋堤上，曾惹龙舟舞凤凰。", "dynasty": "唐代", "author": "罗邺", "instruct": "七言绝句"}
{"title": "己亥杂诗 其二一○", "content": "缱绻依人慧有馀，长安俊物最推渠。故侯门第歌钟歇，犹办晨餐二寸鱼。", "dynasty": "清代", "author": "龚自珍", "instruct": "七言绝句"}
{"title": "郫县春日吟", "content": "去年春日百花斑，今岁逢春万竹间。共靓竹香宜细看，春风不会一朝閒。", "dynasty": "宋代", "author": "吴泳", "instruct": "七言绝句"}
{"title": "冬夜", "content": "岁晚风霜恶，将如遥夜何！残灯挑更暗，寒犬吠偏多。支枕成孤咏，怀人起浩歌。梅花不解饮，谁伴醉颜酡。", "dynasty": "宋代", "author": "陆游", "instruct": "五言律诗"}
{"title": "两生", "content": "两生才器亦超群，黑白何劳强自分。好与骑奴同一处，此时俱事卫将军。", "dynasty": "宋代", "author": "王安石", "instruct": "七言绝句"}
{"title": "化蝶", "content": "鹤肯从坡老，鸠能感醉翁。老夫曾化蝶，飞入百花中。", "dynasty": "宋代", "author": "刘克庄", "instruct": "五言绝句"}
{"title": "赠鸟窠和尚诗", "content": "空门有路不知处，头白齿黄犹念经。何年饮着声闻酒，迄至如今醉未醒。", "dynasty": "唐代", "author": "白居易", "instruct": "七言绝句"}
{"title": "晚凉", "content": "樛枝阴合翠熏笼，曲曲斜斜石径通。窈眇蝉声缲独茧，为渠立尽晚来风。", "dynasty": "宋代", "author": "洪咨夔", "instruct": "七言绝句"}
{"title": "浙中逢诗友", "content": "到处有同人，多为赋与文。诗中难得友，湖畔喜逢君。冻把城根雪，风开岳面云。苦吟吟不足，争忍话离群。", "dynasty": "唐代", "author": "杜荀鹤", "instruct": "五言律诗"}
{"title": "征妇", "content": "三年守空闺，年年裁尺素。作得辽阳书，遥阳八千路。", "dynasty": "清代", "author": "郭士达", "instruct": "五言绝句"}
{"title": "送孔巢父赴河南军（一作刘长卿诗）", "content": "江城相送阻烟波，况复新秋一雁过。闻道全师征北虏，更言诸将会南河。边心杳杳乡人绝，塞草青青战马多。共许陈琳工奏记，知君名宦未蹉跎。", "dynasty": "唐代", "author": "皇甫冉", "instruct": "七言律诗"}
{"title": "句", "content": "颜凋明镜觉，思苦白云知。沧洲迷钓隐，紫阁负僧期。。", "dynasty": "唐代", "author": "喻凫", "instruct": "五言绝句"}
{"title": "端午作", "content": "汨渚沉沉不可追，楚人犹自吊湘累。灵均未免争琼糈，却道蛟龙畏色丝。", "dynasty": "宋代", "author": "晏殊", "instruct": "七言绝句"}
{"title": "酬骆侍御答诗", "content": "风传画阁空知晓，雨湿江城不见春。堆案绕床君莫怪，已经愁思古时人。", "dynasty": "唐代", "author": "戴叔伦", "instruct": "七言绝句"}
{"title": "洛阳吟（时大驾在蜀，巢寇未平，洛中寓居作七言）", "content": "万户千门夕照边，开元时节旧风烟。宫官试马游三市，舞女乘舟上九天。胡骑北来空进主，汉皇西去竟升仙。如今父老偏垂泪，不见承平四十年。", "dynasty": "唐代", "author": "韦庄", "instruct": "七言律诗"}
{"title": "看镜", "content": "七十衰翁卧故山，镜中无复旧朱颜。一联轻甲流尘积，不为君王戍玉关。", "dynasty": "宋代", "author": "陆游", "instruct": "七言绝句"}
{"title": "观山", "content": "一层云放一层山，小市人家翠欲环。检点只疑低数尺，一层山向隐云间。", "dynasty": "宋代", "author": "方岳", "instruct": "七言绝句"}
{"title": "叹花", "content": "一株繁艳倚风斜，转眼飘零满地霞。春限无情愁断送，可怜开落几多花。", "dynasty": "明代", "author": "张乔", "instruct": "七言绝句"}
{"title": "书事", "content": "关中父老望王师，想见壶浆满路时。寂寞西溪衰草里，断碑犹有少陵诗。", "dynasty": "宋代", "author": "陆游", "instruct": "七言绝句"}
{"title": "相和歌辞。长门怨", "content": "君王嫌妾妒，闭妾在长门。舞袖垂新宠，愁眉结旧恩。绿钱生履迹，红粉湿啼痕。羞被桃花笑，看春独不言。", "dynasty": "唐代", "author": "岑参", "instruct": "五言律诗"}
{"title": "折枝花赠行", "content": "樱桃花下送君时，一寸春心逐折枝。别后相思最多处，千株万片绕林垂。", "dynasty": "唐代", "author": "元稹", "instruct": "七言绝句"}
{"title": "溪桥", "content": "冻吟肩耸学刘叉，痴坐山房井底蛙。财过溪桥风景别，淡烟和月罩梅花。", "dynasty": "宋代", "author": "史弥宁", "instruct": "七言绝句"}
{"title": "江雪", "content": "千山鸟飞绝，万径人踪灭。孤舟蓑笠翁，独钓寒江雪。", "dynasty": "唐代", "author": "柳宗元", "instruct": "五言绝句"}
{"title": "附：王轩题西施石诗", "content": "岭上千峰秀，江边细草春。今逢浣纱石，不见浣纱人。", "dynasty": "唐代", "author": "王轩", "instruct": "五言绝句"}
{"title": "晓井", "content": "桐阴覆井月斜明，百尺寒泉古甃清。越女携瓶下金索，晓天初放辘轳声。", "dynasty": "唐代", "author": "李郢", "instruct": "七言绝句"}
{"title": "省中偶作", "content": "三转郎曹自勉旃，莎阶吟步想前贤。未如何逊无佳句，若比冯唐是壮年。捧制名题黄纸尾，约僧心在白云边。乳毛松雪春来好，直夜清闲且学禅。", "dynasty": "唐代", "author": "郑谷", "instruct": "七言律诗"}
{"title": "闲坐", "content": "暖拥红炉火，闲搔白发头。百年慵里过，万事醉中休。有室同摩诘，无儿比邓攸。莫论身在日，身后亦无忧。", "dynasty": "唐代", "author": "白居易", "instruct": "五言律诗"}
{"title": "物外杂题", "content": "市墟沽斗酒，独酌复高歌。一笑语观者，比君更事多。", "dynasty": "宋代", "author": "陆游", "instruct": "五言绝句"}
{"title": "古意", "content": "妾自梦香闺，忘郎在远道。不惯别离情，回身向空抱。", "dynasty": "清代", "author": "袁枚", "instruct": "五言绝句"}
{"title": "次韵姜邦杰见访留赠三诗", "content": "饱看朝霞与暮云，一丘一壑大无尘。关门果是倦迎客，倒屣还因有句人。", "dynasty": "宋代", "author": "张镃", "instruct": "七言绝句"}
{"title": "陈伯予见过喜予强健戏作", "content": "寒无毡坐甑生尘，此老年来乃尔贫。两颊如丹君会否，胸中原自有阳春！", "dynasty": "宋代", "author": "陆游", "instruct": "七言绝句"}
{"title": "寻诗两绝句", "content": "楚酒困人三日醉，园花经雨百般红。无人画出陈居士，亭角寻诗满袖风。", "dynasty": "宋代", "author": "陈与义", "instruct": "七言绝句"}
{"title": "探梅", "content": "春傍梅梢瘦处回，小花未忍折将来。却缘久住成幽事，剩看南枝一度开。", "dynasty": "宋代", "author": "杨万里", "instruct": "七言绝句"}
{"title": "奉和杜相公初发京城作", "content": "按节辞黄阁，登坛恋赤墀。衔恩期报主，授律远行师。野鹊迎金印，郊云拂画旗。叨陪幕中客，敢和出车诗。", "dynasty": "唐代", "author": "岑参", "instruct": "五言律诗"}
{"title": "咏钟", "content": "既接南邻磬，还随北里笙。平陵通曙响，长乐警宵声。秋至含霜动，春归应律鸣。岂惟恒待扣，金簴有馀清。", "dynasty": "唐代", "author": "宋之问", "instruct": "五言律诗"}
{"title": "述国亡诗", "content": "君王城上竖降旗，妾在深宫那得知？十四万人齐解甲，更无一个是男儿！", "dynasty": "五代", "author": "花蕊夫人", "instruct": "七言绝句"}
{"title": "杨柳", "content": "杨柳杏花何处好，石梁茅屋雨初乾。绿垂静路要深驻，红写清陂得细看。", "dynasty": "宋代", "author": "王安石", "instruct": "七言绝句"}
{"title": "感秋", "content": "西风繁杵捣征衣，客子关情正此时。万事从初聊复尔，百年强半欲何之？画堂蟋蟀怨清夜，金井梧桐辞故枝。一枕凄凉眠不得，呼灯起作感秋诗。", "dynasty": "宋代", "author": "陆游", "instruct": "七言律诗"}
{"title": "题晰上人贾岛诗卷", "content": "贾生诗卷惠休装，百叶莲花万里香。供得半年吟不足，长须字字顶司仓。", "dynasty": "唐代", "author": "李洞", "instruct": "七言绝句"}
{"title": "右省仆射后湖亭闲宴，铉以宿直先归，赋诗留献", "content": "湖上一阳生，虚亭启高宴。枫林烟际出，白鸟波心见。主人忘贵达，座客容疵贱。独惭残照催，归宿明光殿。", "dynasty": "唐代", "author": "徐铉", "instruct": "五言律诗"}
{"title": "成名后作", "content": "桂在蟾宫不可攀，功成业熟也何难。今朝折得东归去，共与乡闾年少看。", "dynasty": "唐代", "author": "卢肇", "instruct": "七言绝句"}
{"title": "贞燕", "content": "杏梁双宿复双飞，海国争教只影归。想得秋风逼凉冷，谢家儿女亦依依。", "dynasty": "金朝", "author": "元好问", "instruct": "七言绝句"}
{"title": "新柳", "content": "无情柔态任春催，似不胜风倚古台。多少去年今日恨，御沟颜色洞庭来。", "dynasty": "唐代", "author": "崔橹", "instruct": "七言绝句"}
{"title": "芦花", "content": "如练如霜干复轻，西风处处拂江城。长垂钓叟看不足，暂泊王孙愁亦生。好傍翠楼装月色，枉随红叶舞秋声。最宜群鹭斜阳里，闲捕纤鳞傍尔行。", "dynasty": "唐代", "author": "罗邺", "instruct": "七言律诗"}
{"title": "团扇歌", "content": "白露团玉阶，秋风动罗幕。御幸各有宜，非为君恩薄。", "dynasty": "宋代", "author": "曹勋", "instruct": "五言绝句"}
{"title": "赠郭泰机诗", "content": "素丝岂不洁，寒女难为容。贫寒犹手拙，操杼安能工。", "dynasty": "魏晋", "author": "傅咸", "instruct": "五言绝句"}
{"title": "出游暮归戏作", "content": "终年兀兀复腾腾，眼看朱门几废兴。造物偶容穷不死，众人共养老无能。逢山自有闲游侣，入寺宁无淡话僧？莫道归来却岑寂，小儿同守短檠灯。", "dynasty": "宋代", "author": "陆游", "instruct": "七言律诗"}
{"title": "还舍", "content": "剩欲衔杯乐太平，新愁还续旧愁生。出门始觉春来早，处处帘栊笑语声。", "dynasty": "宋代", "author": "陆游", "instruct": "七言绝句"}
{"title": "秋闺", "content": "目极江天远，秋霜下白蘋。可怜南去雁，不为倚楼人。", "dynasty": "明代", "author": "谢榛", "instruct": "五言绝句"}
{"title": "锦浦", "content": "流落夜凄凄，春寒锦浦西。不甘花逐水，可惜雪成泥。病眼嫌灯近，离肠赖酒迷。凭君嘱鹎鵊，莫向五更啼。", "dynasty": "唐代", "author": "郑谷", "instruct": "五言律诗"}
{"title": "春晴", "content": "流澌解尽雪初晴，淑气融和万象明。次第春风到花柳，早须归听上林莺。", "dynasty": "明代", "author": "黄淮", "instruct": "七言绝句"}
{"title": "就寝", "content": "夜坐苍颜得酒红，困来头重触屏风。径趋布衩灯花落，梦在春寒细雨中。", "dynasty": "宋代", "author": "郑刚中", "instruct": "七言绝句"}
{"title": "三日游南苑诗", "content": "采苹及华月。追节逐芳云。腾蒨溢林疏。丽日晔山文。清潭圆翠会。花薄缘绮纹。合樽遽景斜。折荣{郄[去]阝}组芬。", "dynasty": "南北朝", "author": "鲍照", "instruct": "五言律诗"}
{"title": "山居杂诗", "content": "鹭影兼秋静，蝉声带晚凉。陂长留积水，川阔尽斜阳。", "dynasty": "元代", "author": "元好问", "instruct": "五言绝句"}
{"title": "题僧法芝钟山诗后", "content": "明珠出袖四百琲，座有烟霞草木香。断取钟山擎石掌，那知不下净名床。", "dynasty": "宋代", "author": "晁补之", "instruct": "七言绝句"}
{"title": "春望", "content": "春海镜长天，青郊丽上年。林光虚霁晓，山翠薄晴烟。气暖禽声变，风恬草色鲜。散襟披石磴，韶景自深怜。", "dynasty": "唐代", "author": "林滋", "instruct": "五言律诗"}
{"title": "赠王左丞诗", "content": "櫩外莺啼罢。园里日光斜。游鱼乱水叶。轻燕逐风花。长墟上寒霭。晓树没归霞。九华暮已隐。抱郁徒交加。", "dynasty": "南北朝", "author": "何逊", "instruct": "五言律诗"}
{"title": "梳头看可正平诗有\"寄养直时未祝发＂等篇，", "content": "却因理发得披文，看尽庐山笔底春。寄语可师休祝发，癞边犹有去年痕。", "dynasty": "宋代", "author": "杨万里", "instruct": "七言绝句"}
{"title": "水帘吟", "content": "万滴相随万响兼，路尘天产尽旁沾。源从颢气何因绝，派助前溪岂觉添。豪客每来清夏葛，愁人才见认秋檐。嘉名已极终难称，别是风流不是帘。", "dynasty": "唐代", "author": "薛能", "instruct": "七言律诗"}
{"title": "三登径山而雨或日龙王相迎予笑而戏以诗", "content": "细雨霏霏洒路尘，龙神有意迓佳宾。世间小节成姑息，尽念熬焦烈骨人。", "dynasty": "宋代", "author": "刘过", "instruct": "七言绝句"}
{"title": "怀旧", "content": "吹破春冰水放光，山花涧草百般香。身闲处处堪行乐，何事低徊两鬓霜。", "dynasty": "宋代", "author": "王安石", "instruct": "七言绝句"}
{"title": "自渑于洛循谷水行百余里", "content": "已烦谷水远相送，更得嵩峰遥见迎。水碧峰青看未足，却愁前到洛阳城。", "dynasty": "宋代", "author": "司马光", "instruct": "七言绝句"}
{"title": "元夕", "content": "星粲实灯连九市，水流香轂渡千门。姮娥似有随人意，柳示花前月半昏。", "dynasty": "宋代", "author": "晏殊", "instruct": "七言绝句"}
{"title": "如皋", "content": "雄狐假虎之林皋，河水腥风接海涛。行客不知身世险，一窗春梦送轻舠。", "dynasty": "宋代", "author": "文天祥", "instruct": "七言绝句"}
{"title": "翡翠", "content": "水边飞去青难辨，竹里归来色一般。磨吻鹰鹯莫相害，白鸥鸿鹤满沙滩。", "dynasty": "唐代", "author": "齐己", "instruct": "七言绝句"}
{"title": "三闾庙", "content": "沅湘流不尽，屈宋怨何深。日暮秋烟起，萧萧枫树林。", "dynasty": "唐代", "author": "戴叔伦", "instruct": "五言绝句"}
{"title": "醉吟", "content": "驱使难凭赤丁子，传呼底用苍头儿。世间如梦身如寄，春去花空欲泥谁？", "dynasty": "宋代", "author": "陆游", "instruct": "七言绝句"}
{"title": "急雨", "content": "急雨清风发土香，灵台如受宝犀凉，华胥一枕蘧然觉，却听蝉声送夕阳。", "dynasty": "宋代", "author": "陆游", "instruct": "七言绝句"}
{"title": "和集贤刘学士早朝作", "content": "吟君昨日早朝诗，金御炉前唤仗时。烟吐白龙头宛转，扇开青雉尾参差。暂留春殿多称屈，合入纶闱即可知。从此摩霄去非晚，鬓边未有一茎丝。", "dynasty": "唐代", "author": "白居易", "instruct": "七言律诗"}
{"title": "腊月下旬偶作", "content": "岁暮烟霜泽国寒，晓鸦鸣处是柯山。地炉有火樽馀酒，自起焚香深掩关。", "dynasty": "宋代", "author": "张耒", "instruct": "七言绝句"}
{"title": "留别", "content": "一一横担任所之，秋风秋雨是行期。去时莫定来时约，山水留人未可知。", "dynasty": "清代", "author": "梵音", "instruct": "七言绝句"}
{"title": "蛩螿", "content": "声作饥鸢吟未休，蛩螿斩合赋清秋。被他聒得浑无句，独力难胜众楚咻。", "dynasty": "宋代", "author": "史弥宁", "instruct": "七言绝句"}
{"title": "鹊", "content": "久不闻乌鹊，朝来噪不休。殊乡无喜事，应为买归舟。", "dynasty": "宋代", "author": "刘克庄", "instruct": "五言绝句"}
{"title": "听鼓", "content": "城头叠鼓声，城下暮江清。欲问渔阳掺，时无祢正平。", "dynasty": "唐代", "author": "李商隐", "instruct": "五言绝句"}
{"title": "晓出", "content": "一双杜宇青天月，两点乌犊白水陂。不为好山勾引出，那知已是插秧时。", "dynasty": "宋代", "author": "洪咨夔", "instruct": "七言绝句"}
{"title": "雁", "content": "春晖满朔方，归雁发衡阳。望月惊弦影，排云结阵行。往还倦南北，朝夕苦风霜。寄语能鸣侣，相随入帝乡。", "dynasty": "唐代", "author": "李峤", "instruct": "五言律诗"}
{"title": "书感", "content": "驱山不障东逝波，一尊莫惜醉颜酡。斜风细雨苕溪路，我是後身张志和。", "dynasty": "宋代", "author": "陆游", "instruct": "七言绝句"}
{"title": "拄杖", "content": "脚力未须扶，时时踏莎迳。爱君如友生，伴我山行兴。", "dynasty": "宋代", "author": "姜特立", "instruct": "五言绝句"}
{"title": "苔", "content": "白日不到处，青春恰自来。苔花如米小，也学牡丹开。", "dynasty": "清代", "author": "袁枚", "instruct": "五言绝句"}
{"title": "排闷", "content": "风霜九月冷飕飀，湖海飘然一布裘。亲见宓羲初画卦，转头三十万春秋", "dynasty": "宋代", "author": "陆游", "instruct": "七言绝句"}
{"title": "题画", "content": "春晴今日又逢晴，閒与儿曹竹下行。春意近来浓几许，森森稚子石边生。", "dynasty": "元代", "author": "管道升", "instruct": "七言绝句"}
{"title": "杂咏", "content": "囊底诗成无卖处，床头金尽已多时。元龙豪气依然在，惯守清贫岂足悲。", "dynasty": "宋代", "author": "黄庚", "instruct": "七言绝句"}
{"title": "晓望", "content": "地祇逃秀境，神化或殷雷。裂汉娲补合，高峰剑跃开。即今新定业，何世不遗才。若是浮名道，须言有祸胎。", "dynasty": "唐代", "author": "刘乙", "instruct": "五言律诗"}
{"title": "有瞩", "content": "晚凉闲步向江亭，默默看书旋旋行。风转滞帆狂得势，潮来诸水寂无声。谁将覆辙询长策，愿把棼丝属老成。安石本怀经济意，何妨一起为苍生。", "dynasty": "唐代", "author": "韩偓", "instruct": "七言律诗"}
{"title": "谢彦国相公和诗用醉和风雨夜深归", "content": "道堂闲话侭多时，尘外杯觞不浪飞。初上小车人已静，醉和风雨夜深归。", "dynasty": "宋代", "author": "邵雍", "instruct": "七言绝句"}
{"title": "乐府", "content": "花外超超百尺楼，碧帘深下蒜条钩。石城何似卢家好。曲里分明两莫愁。", "dynasty": "宋代", "author": "宋祁", "instruct": "七言绝句"}
{"title": "睡鸭", "content": "山鸡照影空自爱，孤鸾舞镜不作双。天下真成长会合，两凫相倚睡秋江。", "dynasty": "宋代", "author": "黄庭坚", "instruct": "七言绝句"}
{"title": "石菊", "content": "花美虽堪写团扇，艳妖未必入东篱。纪名何取它山物，偏问园官总不知。", "dynasty": "宋代", "author": "史铸", "instruct": "七言绝句"}
{"title": "小秦王 其三 留别新疆诗友之一", "content": "人似参商世似棋，平生最苦是临岐。一杯清酒祝珍重，明日征尘各染衣。", "dynasty": "当代", "author": "蔡淑萍", "instruct": "七言绝句"}
{"title": "废宅", "content": "风飘碧瓦雨摧垣，却有邻人与锁门。几树好花闲白昼，满庭荒草易黄昏。放鱼池涸蛙争聚，栖燕梁空雀自喧。不独凄凉眼前事，咸阳一火便成原。", "dynasty": "唐代", "author": "吴融", "instruct": "七言律诗"}
{"title": "赠安成诗", "content": "驽不逮骏。莸不间熏。三省朽质。再沾庆云。仰惭蓼萧。俯惕惟尘。将拭旧褐。朅来虚汾。畴咨亮款。敬告在文。", "dynasty": "南北朝", "author": "谢灵运", "instruct": "五言律诗"}
{"title": "北渡", "content": "江客柴门枕浪花，鸣机寒橹任呕哑。轻舟过去真堪画，惊起鸬鹚一阵斜。", "dynasty": "唐代", "author": "陆龟蒙", "instruct": "七言绝句"}
{"title": "绝句", "content": "低昂绿树春骄我，偃蹇青山气压人。远山故作低眉恨，好鸟能为缓颊声。", "dynasty": "宋代", "author": "谭知柔", "instruct": "七言绝句"}
{"title": "病忆", "content": "信知尤物必牵情，一顾难酬觉命轻。曾把禅机销此病，破除才尽又重生。", "dynasty": "唐代", "author": "韩偓", "instruct": "七言绝句"}
{"title": "对酒", "content": "手摘酴醾剪牡丹，山家草草亦杯盘。溪头一夜风吹雨，又作残春几日寒。", "dynasty": "宋代", "author": "陆游", "instruct": "七言绝句"}
{"title": "读经", "content": "半升粟饭养残躯，晨起衣冠读典谟。莫谓此生无用处，一身自是一唐虞。", "dynasty": "宋代", "author": "陆游", "instruct": "七言绝句"}
{"title": "故相国苗公挽歌", "content": "灞陵谁宠葬，汉主念萧何。盛业留青史，浮荣逐逝波。陇云仍作雨，薤露已成歌。凄怆平津阁，秋风吊客过。", "dynasty": "唐代", "author": "钱起", "instruct": "五言律诗"}
{"title": "敬酬王明府诗", "content": "星稀初可见。月出未成光。澄江照远火。夕霞隐连樯。贱躯临不测。玉体畏垂堂。念别已零泪。况乃思故乡。", "dynasty": "南北朝", "author": "何逊", "instruct": "五言律诗"}
{"title": "海棠", "content": "空谷嫣然笑靥开，春风元自蜀山来。少陵忘却浑闲事，更有离骚忘却梅。", "dynasty": "宋代", "author": "曾几", "instruct": "七言绝句"}
{"title": "捣衣诗呈水云", "content": "妾命薄如叶，流离万里行。燕尘燕塞外，愁坐听衣声。", "dynasty": "宋代", "author": "王清惠", "instruct": "五言绝句"}
{"title": "赠逸民诗 四", "content": "目因见生。才为时育。何为山阿。何为空谷。声殊雊雉。响异呦鹿。岂须托梦。宁俟延卜。想象屠钓。踟蹰板筑。", "dynasty": "南北朝", "author": "萧衍", "instruct": "五言律诗"}
{"title": "曲槛", "content": "流水照朱栏，浮萍乱明监。谁见槛上人，无言观物泛。", "dynasty": "宋代", "author": "苏轼", "instruct": "五言绝句"}
{"title": "梁宗庙登歌 六", "content": "有命自天。于皇后帝。悠悠四海。莫不来祭。繁祉具膺。八神耸卫。福至有兆。庆来无际。播此余休。于彼荒裔。", "dynasty": "南北朝", "author": "沈约", "instruct": "五言律诗"}
{"title": "夏日会修行段将军宅", "content": "爱君书院静，莎覆藓阶浓。连穗古藤暗，领雏幽鸟重。樽前迎远客，林杪见晴峰。谁谓朱门内，云山满座逢。", "dynasty": "唐代", "author": "顾非熊", "instruct": "五言律诗"}
{"title": "已亥杂诗 307", "content": "从此青山共露车，断无隻梦堕天涯。黄梅淡冶山礬靓，犹及双清好到家。", "dynasty": "清代", "author": "龚自珍", "instruct": "七言绝句"}
{"title": "咏雪", "content": "龙云玉叶上，鹤雪瑞花新。影乱铜乌吹，光销玉马津。含辉明素篆，隐迹表祥轮。幽兰不可俪，徒自绕阳春。", "dynasty": "唐代", "author": "骆宾王", "instruct": "五言律诗"}
{"title": "秋夜", "content": "白露澄清夜，遥空月似盘。庭阶流素影，玉户不知寒。", "dynasty": "清代", "author": "胡慎容", "instruct": "五言绝句"}
{"title": "归来图戏作", "content": "云髻春风一尺高，笑携儿女候归桡。情知一首閒情赋，合为微官懒折腰。", "dynasty": "金朝", "author": "刘迎", "instruct": "七言绝句"}
{"title": "昌言谪官符离有病鹤折翼舟载以行及还修注始", "content": "曾下青田啄玉苗，泥沙病羽久萧条。谪仙不欲留尘世，依旧提携上碧霄。", "dynasty": "宋代", "author": "司马光", "instruct": "七言绝句"}
{"title": "答王司空饷酒诗", "content": "今日小园中。桃花数树红。开君一壸酒。细酌对春风。未能扶毕卓。犹足舞王戎。仙人一捧露。判不及杯中。", "dynasty": "南北朝", "author": "庾信", "instruct": "五言律诗"}
{"title": "西山", "content": "云中听鸡犬，不见有人家。野水侵官道，山云惹客衣。", "dynasty": "宋代", "author": "洪朋", "instruct": "五言绝句"}
{"title": "苦吟", "content": "世间何事好，最好莫过诗。一句我自得，四方人已知。生应无辍日，死是不吟时。始拟归山去，林泉道在兹。", "dynasty": "唐代", "author": "杜荀鹤", "instruct": "五言律诗"}
{"title": "夜泊", "content": "月沉江路黑，傍岸已三更。知近人家宿，林西犬吠声。", "dynasty": "宋代", "author": "周密", "instruct": "五言绝句"}
{"title": "秋兴", "content": "拒霜惨淡数枝红，石竹凋零不满丛。小蠂一双来又去，与人都在寂寥中。", "dynasty": "宋代", "author": "陆游", "instruct": "七言绝句"}
{"title": "采菱歌", "content": "暌阔逢暄新。凄怨值妍华。愁心不可荡。春思乱如麻。", "dynasty": "南北朝", "author": "鲍照", "instruct": "五言绝句"}
{"title": "献公佐诗", "content": "破额幞头衫也穿，使君犹许对华筵。今朝幸倚文章守，遮莫青蛾笑揭天。", "dynasty": "唐代", "author": "崔公佐客", "instruct": "七言绝句"}
{"title": "北窗偶题", "content": "帘外燕翩翩，归时在社前。不辞飞渡海，来看赛丰年。", "dynasty": "宋代", "author": "陆游", "instruct": "五言绝句"}
{"title": "吴门 三", "content": "月华如水浸瑶阶，环佩声声扰梦怀。记得吴王宫里事，春风一夜百花开。", "dynasty": "近代", "author": "苏曼殊", "instruct": "七言绝句"}
{"title": "渔翁", "content": "短篷三尺寄烟波，短褐休休岁月过。江海不知戎马事，酒酣搔首唱渔歌。", "dynasty": "宋代", "author": "刘过", "instruct": "七言绝句"}
{"title": "雪", "content": "楼台万瓦玉鳞鳞，遮尽人间富与贫。可笑世情刚道冷，不知片片是阳春。", "dynasty": "宋代", "author": "陈允平", "instruct": "七言绝句"}
{"title": "宫词", "content": "龙脑天香撒地衣，锦书新册太真妃。宫官一夜铺黄道，却踏金莲步步归。", "dynasty": "宋代", "author": "宋白", "instruct": "七言绝句"}
{"title": "入道士馆诗", "content": "金华开八景。玉洞上三危。云袍白鹤度。风管凤凰吹。野衣缝蕙叶。山巾篸笋皮。何必淮南馆。淹留攀桂枝。", "dynasty": "南北朝", "author": "庾信", "instruct": "五言律诗"}
{"title": "题壁", "content": "午日柳阴正，晓风花气新。川明鱼咏水，林静鸟啼春。", "dynasty": "宋代", "author": "刘学箕", "instruct": "五言绝句"}
{"title": "春游", "content": "客念纷无极，春泪倍成行。今朝花树下，不觉恋年光。", "dynasty": "唐代", "author": "王勃", "instruct": "五言绝句"}
{"title": "九日台", "content": "甲光如水戟如霜，御酒杯浮菊半黄。东日西风满天仗，萧韶一部奏清商。", "dynasty": "宋代", "author": "杨备", "instruct": "七言绝句"}
{"title": "句", "content": "向来红与紫，随流去如云。虽有故枝在，花落何纷纷。", "dynasty": "宋代", "author": "李简", "instruct": "五言绝句"}
{"title": "药轩", "content": "雨余倏甲绕介生，往往桐群昔未名。采贮不须勤暴熭，秋阳日日满檐楹。", "dynasty": "宋代", "author": "司马光", "instruct": "七言绝句"}
{"title": "郊庙歌辞。祀雨师乐章。送神", "content": "整驾升车望寥廓，垂阴荐祉荡昏氛。飨时灵贶僾如在。乐罢馀声遥可闻。饮福陈诚礼容备，撤俎终献曙光分。跪拜临坛结空想，年年应节候油云。", "dynasty": "唐代", "author": "包佶", "instruct": "七言律诗"}
{"title": "哀筝", "content": "延颈全同鹤，柔肠素怯猿。湘波无限泪，蜀魄有馀冤。轻幰长无道，哀筝不出门。何由问香炷，翠幕自黄昏。", "dynasty": "唐代", "author": "李商隐", "instruct": "五言律诗"}
{"title": "郊外", "content": "春色到江断，野香涵日娇。鸟穿芳树语，人隔远山樵。", "dynasty": "宋代", "author": "利登", "instruct": "五言绝句"}
{"title": "漫兴", "content": "功名富贵两亡羊，且尽生前酒一觞。多种好花三百本，短篱风雨四时香。", "dynasty": "明代", "author": "叶子奇", "instruct": "七言绝句"}
{"title": "春晓", "content": "东皋纷绮水潺潺，翠拂官桥柳欲眠。出谷黄莺终好在，辞风红树稍萧然。", "dynasty": "宋代", "author": "毛滂", "instruct": "七言绝句"}
{"title": "阻雪", "content": "关山虽胜路难堪，才上征鞍又解骖。十丈黄尘千尺雪，可知俱不似江南。", "dynasty": "清代", "author": "吴伟业", "instruct": "七言绝句"}
{"title": "居洛初夏作", "content": "四朋清和雨乍晴，南山当户转分明。更无柳絮随风起，惟有葵花向日倾。", "dynasty": "宋代", "author": "司马光", "instruct": "七言绝句"}
{"title": "在伯教授为考试之行不知其地漫成五诗送之", "content": "平生未识荆州牧，诗卷记评王进之。铃阁纵谈询保社，幸无过语恐遭嗤。", "dynasty": "宋代", "author": "赵蕃", "instruct": "七言绝句"}
{"title": "倦客", "content": "十年五年岐路中，千里万里西复东。匹马愁冲晚村雪，孤舟闷阻春江风。达士由来知道在，昔贤何必哭途穷。闲烹芦笋炊菰米，会向源乡作醉翁。", "dynasty": "唐代", "author": "郑谷", "instruct": "七言律诗"}
{"title": "怀旧", "content": "地下苏司业，情亲独有君。那因丧乱后，便有死生分。老罢知明镜，悲来望白云。自从失词伯，不复更论文。", "dynasty": "唐代", "author": "杜甫", "instruct": "五言律诗"}
{"title": "步月", "content": "三千里外息征鞍，客里情怀强自宽。祗有关山今夜月，又教儿女忆长安。", "dynasty": "清代", "author": "张洵佳", "instruct": "七言绝句"}
{"title": "咏史", "content": "蠹简遗编试一寻，寂寥前事似如今。徐陵笔砚珊瑚架，赵胜宾朋玳瑁簪。未必片言资国计，只应邪说动人心。九原郝泚何由起，虚误西蕃八尺金。", "dynasty": "唐代", "author": "罗隐", "instruct": "七言律诗"}
{"title": "褭娜（丁卯年作）", "content": "褭娜腰肢澹薄妆，六朝宫样窄衣裳。著词暂见樱桃破，飞醆遥闻豆蔻香。春恼情怀身觉瘦，酒添颜色粉生光。此时不敢分明道，风月应知暗断肠。", "dynasty": "唐代", "author": "韩偓", "instruct": "七言律诗"}
{"title": "题会福塔院诗", "content": "如涌浮图近紫霄，芙蓉仙苑礼群僚。海天遥奉金轮日，尽遣祯祥归圣朝。", "dynasty": "唐代", "author": "宋之问", "instruct": "七言绝句"}
{"title": "临津", "content": "临津艳艳花千树，夹径斜斜柳数行。却忆金明池上路，红裙争自绿衣郎。", "dynasty": "宋代", "author": "王安石", "instruct": "七言绝句"}
{"title": "陇口作", "content": "陇口山深草木荒，行人到此断肝肠。耳中不忍听鹦鹉，犹在枝头说上皇。", "dynasty": "宋代", "author": "郭浩", "instruct": "七言绝句"}
{"title": "天闺", "content": "扁舟一叶转寒溪，返照西阳日下西。旬浃不来江水涨，惊澜几欲上天闺。", "dynasty": "宋代", "author": "薛季宣", "instruct": "七言绝句"}
{"title": "七星岩", "content": "隐安楼阁贯空嵌，绝顶磨霄凝翠岚。若到白云犹未半，凭君更上七星岩。", "dynasty": "宋代", "author": "孔延之", "instruct": "七言绝句"}
{"title": "杂诗", "content": "江静无飞鸟，亭空有落花。主人何所在，沽酒向渔家。", "dynasty": "明代", "author": "边贡", "instruct": "五言绝句"}
{"title": "雪夜对月赋诗", "content": "一树梅花雪月间，梅清月皎雪光寒。看来表里俱清彻，酌酒吟诗兴尽宽。", "dynasty": "宋代", "author": "朱淑真", "instruct": "七言绝句"}
{"title": "渔浦", "content": "渔翁持鱼叩舷卖，炯炯绿瞳双脸丹。我欲从之逝已远，菱歌一曲暮江寒。", "dynasty": "宋代", "author": "陆游", "instruct": "七言绝句"}
{"title": "遣怀", "content": "道泰时还泰，时来命不来。何当离城市，高卧博山隈。", "dynasty": "唐代", "author": "杜牧", "instruct": "五言绝句"}
{"title": "东居 十四", "content": "蝉翼轻纱束细腰，远山眉黛不能描。谁知词客蓬山里，烟雨按台梦六朝。", "dynasty": "近代", "author": "苏曼殊", "instruct": "七言绝句"}
{"title": "索酒", "content": "不醉多愁醉多病，几回爱酒又停杯。死生若是有天命，莫放愁来任病来。", "dynasty": "宋代", "author": "李覯", "instruct": "七言绝句"}
{"title": "老僧", "content": "清瘦形容八十馀，匏悬篱落似村居。劝师莫羡人间有，幸是元无免破除。", "dynasty": "唐代", "author": "薛能", "instruct": "七言绝句"}
{"title": "素梅 二七", "content": "记得西泠春色归，珠星璧月景离离。近来消息真堪笑，却说梅花不要诗。", "dynasty": "元代", "author": "王冕", "instruct": "七言绝句"}
{"title": "感梦", "content": "行吟坐叹知何极，影绝魂销动隔年。今夜商山馆中梦，分明同在后堂前。", "dynasty": "唐代", "author": "元稹", "instruct": "七言绝句"}
{"title": "杨凝式行书", "content": "俗书只识兰亭面，欲换凡骨无金丹。谁知落阳杨风子，下笔便到乌丝阑。", "dynasty": "宋代", "author": "黄庭坚", "instruct": "七言绝句"}
{"title": "崇山图七贤诗", "content": "岘首登临事已非，风流千古载丰碑。凿空寻出崇山景，又作襄阳一段奇。", "dynasty": "宋代", "author": "张嵲", "instruct": "七言绝句"}
{"title": "前溪作", "content": "春歌已寂寂，古水自涓涓。徒误时人辈，伤心作逝川。", "dynasty": "唐代", "author": "皎然", "instruct": "五言绝句"}
{"title": "药溪", "content": "野药随宜种，芎苗嚼最香。屐痕休厌数，桤树逐溪长。", "dynasty": "宋代", "author": "张镃", "instruct": "五言绝句"}
{"title": "酒家", "content": "风飐青帘出杏林，行人未醉翁头春。安知涤器茅桅者，不是相如行辈人。", "dynasty": "宋代", "author": "黄庚", "instruct": "七言绝句"}
{"title": "渔具诗。舴艋", "content": "篷棹两三事，天然相与闲。朝随稚子去，暮唱菱歌还。倚石迟后侣，徐桡供远山。君看万斛载，沈溺须臾间。", "dynasty": "唐代", "author": "陆龟蒙", "instruct": "五言律诗"}
{"title": "就义诗", "content": "浩气还太虚，丹心照千古。生平未报国，留作忠魂补。", "dynasty": "明代", "author": "杨继盛", "instruct": "五言绝句"}
{"title": "香阴", "content": "山中多药苗，往往发香气。不知采药人，曾嗅此香未。", "dynasty": "明代", "author": "通润", "instruct": "五言绝句"}
{"title": "梅花", "content": "茆屋苍苔岂有春？翛然曾不步逡巡。自家沦落犹难管，只管吹香与路人。", "dynasty": "清代", "author": "王允皙", "instruct": "七言绝句"}
{"title": "新竹", "content": "东风弄巧补残山，一夜吹添玉数竿。半脱锦衣犹半著，箨龙末信没春寒。", "dynasty": "宋代", "author": "杨万里", "instruct": "七言绝句"}
{"title": "将行与蔡仲谋饮分席上果得桃", "content": "曾无千岁人，安见千岁实。聊效昔所投，琼瑶报非一。", "dynasty": "宋代", "author": "梅尧臣", "instruct": "五言绝句"}
{"title": "春日偶作", "content": "飞花寂寂燕双双，南客衡门对楚江。惆怅管弦何处发，春风吹到读书窗。", "dynasty": "唐代", "author": "武元衡", "instruct": "七言绝句"}
{"title": "旅怀", "content": "昨夜分明梦到家，飘飖依旧客天涯。故园门掩东风老，无限杜鹃啼落花。", "dynasty": "宋代", "author": "文天祥", "instruct": "七言绝句"}
{"title": "已亥杂诗 26", "content": "逝矣斑骓罥落花，前村茅店即吾家。小桥报有人痴立，泪泼春帘一饼茶。", "dynasty": "清代", "author": "龚自珍", "instruct": "七言绝句"}
{"title": "琛卿论诗用前韵示之", "content": "活法端知自结融，可须琢刻见玲珑。涪翁不作东莱死，安得斯文日再中。", "dynasty": "宋代", "author": "赵蕃", "instruct": "七言绝句"}
{"title": "东", "content": "紫气天元出故关，大明先照九垓间。鳌山海上秦娥去，鲈脍江边齐掾还。青帝郊坰平似砥，主人阶级峻如山。蟠桃树在烟涛水，解冻风高未得攀。", "dynasty": "唐代", "author": "徐夤", "instruct": "七言律诗"}
{"title": "秋夜", "content": "片日相随过竹居，风生荷叶酒醒初。窗扉半掩秋虫急，犹有残灯守故旧。", "dynasty": "宋代", "author": "林景熙", "instruct": "七言绝句"}
{"title": "距建德县十里绝一小湖滨湖小山多可爱作诗记", "content": "肩舆触热汗沾衣，晚渡呼舟去若飞。两腋飕飕清镜里，分明列子御风归。", "dynasty": "宋代", "author": "李壁", "instruct": "七言绝句"}
{"title": "云山", "content": "水石光涵千里色，川林阴翠湿芝兰。杏花坞接投龙洞，瀑溅苍崖鹤骨寒。", "dynasty": "宋代", "author": "李思聪", "instruct": "七言绝句"}
{"title": "读王季夷旧所寄诗", "content": "灯前忽见季夷诗，泪洒行间不自知。醉别西津如昨日，露曦沤灭已多时。", "dynasty": "宋代", "author": "陆游", "instruct": "七言绝句"}
{"title": "次韵法芝举旧诗", "content": "春来何处不归鸿，非复羸牛踏旧踪。但愿老师真似月，谁家瓮里不相逢。", "dynasty": "宋代", "author": "苏轼", "instruct": "七言绝句"}
{"title": "除夜", "content": "眼底童乌已七龄，吾伊略亦记群经。丁宁莫就中书试，只可松边竹下听。", "dynasty": "宋代", "author": "方岳", "instruct": "七言绝句"}
{"title": "遗偈", "content": "祖祖不思议，不许常住世。大众审思惟，毕竟祇这是。", "dynasty": "唐代", "author": "米岭和尚", "instruct": "五言绝句"}
{"title": "春晓", "content": "梦回隔竹漏声残，春起移灯看牡丹。无力东风暗吹烛，独披清露倚雕阑。", "dynasty": "元代", "author": "张玉娘", "instruct": "七言绝句"}
{"title": "画松", "content": "涧底阴森验笔精，笔闲开展觉神清。曾当月照还无影，若许风吹合有声。枝偃只应玄鹤识，根深且与茯苓生。天台道士频来见，说似株株倚赤城。", "dynasty": "唐代", "author": "徐夤", "instruct": "七言律诗"}
{"title": "传度后作", "content": "道人愿力如天溥，度尽众生方自度。若还纤芥未蒙恩，我终不舍升天路。", "dynasty": "宋代", "author": "张继先", "instruct": "七言绝句"}
{"title": "岁暮吟", "content": "此情人不知，亦尝叹迟暮。虽则叹迟暮，奈何难分付。", "dynasty": "宋代", "author": "邵雍", "instruct": "五言绝句"}
{"title": "写兰", "content": "墨花风雨乱，写出尽稏兰。似有兰膏滴，香含清露寒。", "dynasty": "明代", "author": "屈大均", "instruct": "五言绝句"}
{"title": "园", "content": "仲夏流多水，清晨向小园。碧溪摇艇阔，朱果烂枝繁。始为江山静，终防市井喧。畦蔬绕茅屋，自足媚盘餐。", "dynasty": "唐代", "author": "杜甫", "instruct": "五言律诗"}
{"title": "九月十日", "content": "爱杀柴桑隐，名溪近讼庭。扫沙开野步，摇舸出闲汀。宿简邀诗伴，馀花在酒瓶。悠然南望意，自有岘山情。", "dynasty": "唐代", "author": "皎然", "instruct": "五言律诗"}
{"title": "秋兴", "content": "所见背时情，闲行亦独行。晚凉思水石，危阁望峥嵘。雨外残云片，风中乱叶声。旧山吟友在，相忆梦应清。", "dynasty": "唐代", "author": "齐己", "instruct": "五言律诗"}
{"title": "新秋以窗里人将老门前树欲秋为韵作小诗", "content": "唐虞虽已远，至道岂无传？度日一编里，怀人千载前。", "dynasty": "宋代", "author": "陆游", "instruct": "五言绝句"}
{"title": "行饭至湖上", "content": "行饭消摇日有常，青鞋又到古祠傍。残芜满路无多绿，落叶投空不待黄。只道诗书能发冢，岂知博簺亦亡羊？此身只合都无事，时向湖桥看戏场。", "dynasty": "宋代", "author": "陆游", "instruct": "七言律诗"}
{"title": "穷", "content": "已著风帆似马奔，雪花无数入船门。诗穷到处无医治，愁绝湘江浸楚魂。", "dynasty": "宋代", "author": "苏泂", "instruct": "七言绝句"}
{"title": "早梅", "content": "一树寒梅白玉条，迥临村路傍溪桥。不知近水花先发，疑是经冬雪未销。", "dynasty": "唐代", "author": "张谓", "instruct": "七言绝句"}
{"title": "题张司业诗", "content": "苏州司业诗名老，乐府皆言妙入神。看似寻常最奇崛，成如容易却艰辛。", "dynasty": "宋代", "author": "王安石", "instruct": "七言绝句"}
{"title": "见小侄龟儿咏灯诗并腊娘制衣，因寄行简", "content": "已知腊子能裁服，复报龟儿解咏灯。巧妇才人常薄命，莫教男女苦多能。", "dynasty": "唐代", "author": "白居易", "instruct": "七言绝句"}
{"title": "风洞", "content": "山入乌蛮连越巂，天开斗野对珠宫。应怜岭海长炎热，乞与清凉万窍风。", "dynasty": "宋代", "author": "张孝祥", "instruct": "七言绝句"}
{"title": "得广州张判官叔卿书，使还，以诗代意", "content": "乡关胡骑远，宇宙蜀城偏。忽得炎州信，遥从月峡传。云深骠骑幕，夜隔孝廉船。却寄双愁眼，相思泪点悬。", "dynasty": "唐代", "author": "杜甫", "instruct": "五言律诗"}
{"title": "赠范晔诗", "content": "折花逢驿使，寄与陇头人。江南无所有，聊赠一枝春。", "dynasty": "南北朝", "author": "陆凯", "instruct": "五言绝句"}
{"title": "有示", "content": "相对莫辞贫，蓬蒿任塞门。无情是金玉，不报主人恩。", "dynasty": "唐代", "author": "陆龟蒙", "instruct": "五言绝句"}
{"title": "春寒", "content": "小院春寒闭寂寥，杏花枝上雨潇潇。午窗归梦无人唤，银叶龙涎香渐销。", "dynasty": "宋代", "author": "胡仔", "instruct": "七言绝句"}
{"title": "百舌", "content": "问渠得似山间日，犹自筠笼叫不停。我亦多言私自省，再三守口要如瓶。", "dynasty": "宋代", "author": "潘牥", "instruct": "七言绝句"}
{"title": "催妆", "content": "昔年将去玉京游，第一仙人许状头。今日幸为秦晋会，早教鸾凤下妆楼。", "dynasty": "唐代", "author": "卢储", "instruct": "七言绝句"}
{"title": "古木", "content": "古木撑空万丈青，铺排峡险与江深。浓岚欲滴春烟暝，画出骚人一片心。", "dynasty": "宋代", "author": "阳枋", "instruct": "七言绝句"}
{"title": "秋吟献李舍人", "content": "肠结愁根酒不消，新惊白发长愁苗。主司傥许题名姓，笔下看成度海桥。", "dynasty": "唐代", "author": "施肩吾", "instruct": "七言绝句"}
{"title": "秋江", "content": "两岸山青映，中流一棹声。远无风浪动，正向夕阳横。岛屿蝉分宿，沙洲客独行。浩然心自合，何必濯吾缨。", "dynasty": "唐代", "author": "齐己", "instruct": "五言律诗"}
{"title": "相和歌辞。婕妤怨", "content": "妾貌非倾国，君王忽然宠。南山掌上来，不及新恩重。后宫多窈窕，日日学新声。一落君王耳，南山又须轻。", "dynasty": "唐代", "author": "陆龟蒙", "instruct": "五言律诗"}
{"title": "喜从弟雪中远至有作", "content": "深山大雪懒开门，门径行踪自尔新。无酒御寒虽寡况，有书供读且资身。便均情爱同诸弟，莫更生疏似外人。昼短夜长须强学，学成贫亦胜他贫。", "dynasty": "唐代", "author": "杜荀鹤", "instruct": "七言律诗"}
{"title": "杂题", "content": "山家贫甚亦支撑，时抚桐孙一再行。朝甑米空烹芋粥，夜缸油尽点松明。", "dynasty": "宋代", "author": "陆游", "instruct": "七言绝句"}
{"title": "山馆偶题", "content": "水绕山堂竹映桥，偶来尘意已潜消。最怜晓日浮波影，满壁煌煌玉电摇。", "dynasty": "宋代", "author": "刘子翚", "instruct": "七言绝句"}
{"title": "瑶瑟", "content": "玉仙瑶瑟夜珊珊，月过楼西桂烛残。风景人间不如此，动摇湘水彻明寒。", "dynasty": "唐代", "author": "杜牧", "instruct": "七言绝句"}
{"title": "早朝", "content": "攲眠侧耳数寒更，欲起未起心不平。何似山间浑睡足，卧看红日上窗明。", "dynasty": "宋代", "author": "姜特立", "instruct": "七言绝句"}
{"title": "新春", "content": "南陌春风早，东邻曙色斜。一花开楚国，双燕入卢家。眠罢梳云髻，妆成上锦车。谁知如昔日，更浣越溪纱。", "dynasty": "唐代", "author": "刘方平", "instruct": "五言律诗"}
{"title": "灞岸", "content": "山东今岁点行频，几处冤魂哭虏尘。灞水桥边倚华表，平时二月有东巡。", "dynasty": "唐代", "author": "李商隐", "instruct": "七言绝句"}
{"title": "元夕", "content": "星粲宝灯连九市，水流香毂渡千门。姮娥似有随人意，柳际花前月半昏。", "dynasty": "宋代", "author": "晏殊", "instruct": "七言绝句"}
{"title": "喜晴", "content": "云上山椒鸣竹鸡，愁行客路踏青泥。穷人也得天调护，乞与新晴可杖藜。", "dynasty": "宋代", "author": "王炎", "instruct": "七言绝句"}
{"title": "嘲府僚诗", "content": "陆展染鬓发，欲以媚侧室。青青不解久，星星行复出。", "dynasty": "南北朝", "author": "何长瑜", "instruct": "五言绝句"}
{"title": "庐陵李直卿以复名其斋求予诗久未暇也今日雪", "content": "李侯索我复斋诗，此理难明信者稀。要识圣贤端的意，须於动处见天机。", "dynasty": "宋代", "author": "张栻", "instruct": "七言绝句"}
{"title": "在杭日作", "content": "时乖事转拙，端居徒含情。不似阶前草，春来随意生。", "dynasty": "宋代", "author": "吴涛", "instruct": "五言绝句"}
{"title": "春暖", "content": "东风吹暖气，消散入晴天。渐变池塘色，欲生杨柳烟。", "dynasty": "宋代", "author": "陈羽", "instruct": "五言绝句"}
{"title": "晚泛", "content": "画桡闲泛暮霞明，风细波微暑气轻。更转碧山寻胜迹，恰逢双鹤似相迎。", "dynasty": "清代", "author": "胤禛", "instruct": "七言绝句"}
{"title": "陇头流水歌三叠代内作", "content": "陇水鸣不止，似闻阿儿语。出门不见人，肝肠断绝汝。", "dynasty": "明代", "author": "徐祯卿", "instruct": "五言绝句"}
{"title": "闺怨", "content": "妾家五岭南，君戍三城北。雁来虽有书，衡阳越不得。别久情易料，岂在窥翰墨。塞上无烟花，宁思妾颜色。", "dynasty": "唐代", "author": "黄滔", "instruct": "五言律诗"}
{"title": "偶吟自慰兼呈梦得（予与梦得甲子同，今俱七十）", "content": "且喜同年满七旬，莫嫌衰病莫嫌贫。已为海内有名客，又占世间长命人。耳里声闻新将相，眼前失尽故交亲。尊荣富寿难兼得，闲坐思量最要身。", "dynasty": "唐代", "author": "白居易", "instruct": "七言律诗"}
{"title": "梅湾", "content": "白石盘盘磴，清香树树梅。山深不吟赏，辜负委苍苔。", "dynasty": "唐代", "author": "顾况", "instruct": "五言绝句"}
{"title": "微雨", "content": "初随林霭动，稍共夜凉分。窗迥侵灯冷，庭虚近水闻。", "dynasty": "唐代", "author": "李商隐", "instruct": "五言绝句"}
{"title": "绝句", "content": "砚乾笔秃墨糊涂，半夜敲门送省符。掷得么么监岳庙，恰如输了选官图。", "dynasty": "宋代", "author": "陈垓", "instruct": "七言绝句"}
{"title": "窦三中丞去岁有台中五言四韵未及酬…因追曩篇持以赠之", "content": "在昔谬司宪，常僚惟有君。报恩如皎日，致位等青云。削稿书难见，除苛事早吟。双旌不可驻，风雪路岐分。", "dynasty": "唐代", "author": "武元衡", "instruct": "五言律诗"}
{"title": "戏简文浩然诗成不往也", "content": "临贺山泉清似政，公厨酿酒色如泉。囚山相望虽千里，岂是江头无便船。", "dynasty": "宋代", "author": "郑刚中", "instruct": "七言绝句"}
{"title": "赵侯保民惠政纪实诗 纪镇静有功二", "content": "官船只只离巴城，邻境如何免得惊。镇日爱人堂上坐，夜更朝鼓转分明。", "dynasty": "宋代", "author": "邵君美", "instruct": "七言绝句"}
{"title": "华州夜宴庾侍御宅（一作韩翃诗）", "content": "世故他年别，心期此夜同。千峰孤烛外，片雨一更中。酒客逢山简，诗人得谢公。自怜驱匹马，拂曙向关东。", "dynasty": "唐代", "author": "张继", "instruct": "五言律诗"}
{"title": "盛山十二诗。宿云亭", "content": "雨合飞危砌，天开卷晓窗。齐平联郭柳，带绕抱城江。", "dynasty": "唐代", "author": "韦处厚", "instruct": "五言绝句"}
{"title": "纪事", "content": "百色无厌不可支，甘心卖国问为谁，豺狼尚畏忠臣在，相戒勿令丞相知。", "dynasty": "宋代", "author": "文天祥", "instruct": "七言绝句"}
{"title": "光华殿侍宴赋竞病韵诗", "content": "去时儿女悲，归来笳鼓竞。借问行路人，何如霍去病？", "dynasty": "南北朝", "author": "曹景宗", "instruct": "五言绝句"}
{"title": "次韵李参政和薛秘书诗见寄", "content": "寒城眺晚牛羊下，翠荡涵秋鹳鹤飞。风雨灯前话畴昔，应怀坡颍不成归。", "dynasty": "宋代", "author": "魏了翁", "instruct": "七言绝句"}
{"title": "春吟四绝", "content": "岸草不知缘底绿，山花试问为谁红。元造本来惟寂寞，年年多事是春风。", "dynasty": "宋代", "author": "张榘", "instruct": "七言绝句"}
{"title": "夜永", "content": "夜永醉还醒，隣鸡已有声。衾寒霜令急，木落睡魂清。", "dynasty": "宋代", "author": "姜特立", "instruct": "五言绝句"}
{"title": "得句", "content": "得句胜于得好官，平生事业蠹鱼间。近来世味尤如蜡，唯有吟诗不奈閒。", "dynasty": "宋代", "author": "姜特立", "instruct": "七言绝句"}
{"title": "鸾溪", "content": "苍龙翔舞馀千仞，瀑水奔流欲百盘。定自山灵怜寂寞，故教临镜有窥鸾。", "dynasty": "宋代", "author": "张孝祥", "instruct": "七言绝句"}
{"title": "记梦", "content": "信命从来不问天，经旬无酒亦陶然。梦为估客扬州去，水调声中月满船。", "dynasty": "宋代", "author": "陆游", "instruct": "七言绝句"}
{"title": "立春日作", "content": "九重天子去蒙尘，御柳无情依旧春。今日不关妃妾事，始知辜负马嵬人。", "dynasty": "唐代", "author": "韦庄", "instruct": "七言绝句"}
{"title": "新回车院筵上作", "content": "回车院子未回车，三载疲民咏袴襦。借寇已承英主诏，乞骸须上老臣书。黄金蜀柳笼朱户，碧玉湘筠映绮疏。因问满筵诗酒客，锦江何处有鲈鱼。", "dynasty": "唐代", "author": "刘兼", "instruct": "七言律诗"}
{"title": "朗州窦常员外寄刘二十八诗，见促行骑走笔酬赠", "content": "投荒垂一纪，新诏下荆扉。疑比庄周梦，情如苏武归。赐环留逸响，五马助征騑.不羡衡阳雁，春来前后飞。", "dynasty": "唐代", "author": "柳宗元", "instruct": "五言律诗"}
{"title": "偈", "content": "荏苒光阴岁月寒，禅家赢得共盘桓。个中消息无人会，愿闻提唱祖师关。", "dynasty": "宋代", "author": "僧某", "instruct": "七言绝句"}
{"title": "卖花谣", "content": "紫艳红苞价不同，匝街罗列起香风。无言无语呈颜色，知落谁家池馆中。", "dynasty": "唐代", "author": "来鹄", "instruct": "七言绝句"}
{"title": "黄鹤驿寓题", "content": "野云芳草绕离鞭，敢对青楼倚少年。秋色未催榆塞雁，人心先下洞庭船。高歌酒市非狂者，大嚼屠门亦偶然。车马同归莫同恨，古人头白尽林泉。", "dynasty": "唐代", "author": "罗隐", "instruct": "七言律诗"}
{"title": "孙倅书尾附二诗", "content": "南徐作别抵闽乡，三见春风换众芳。若对旧游知识问，为言羁旅鬓成霜。", "dynasty": "宋代", "author": "曹勋", "instruct": "七言绝句"}
{"title": "酒醒", "content": "饮醉日将尽，醒时夜已阑。暗灯风焰晓，春席水窗寒。未解萦身带，犹倾坠枕冠。呼儿问狼藉，疑是梦中欢。", "dynasty": "唐代", "author": "元稹", "instruct": "五言律诗"}
{"title": "和主司王起（一作奉和主司王仆射答周侍郎贺放榜作）", "content": "嵩高降德为时生，洪笔三题造化名。凤诏伫归专北极，骊珠搜得尽东瀛。褒衣已换金章贵，禁掖曾随玉树荣。明日定知同相印，青衿新列柳间营。", "dynasty": "唐代", "author": "卢肇", "instruct": "七言律诗"}
{"title": "段元衡出示与晦翁九日登紫霄峰诗及手帖并及", "content": "文章定价如金玉，入手可知高与低。今代师儒晦庵老，许君先达并江西。", "dynasty": "宋代", "author": "赵蕃", "instruct": "七言绝句"}
{"title": "雨霁", "content": "雨为梅花遣尽尘，柳勾日影自传神。不须苦问春多少，暖暮晴帘总是春。", "dynasty": "宋代", "author": "杨万里", "instruct": "七言绝句"}
{"title": "抱孙", "content": "干且丰隆骨更奇，白头喜抱此孙儿。十分事足惟些欠，不及婆婆眼见时。", "dynasty": "明代", "author": "沈周", "instruct": "七言绝句"}
{"title": "老戒", "content": "我有白头戒，闻于韩侍郎。老多忧活计，病更恋班行。矍铄夸身健，周遮说话长。不知吾免否，两鬓已成霜。", "dynasty": "唐代", "author": "白居易", "instruct": "五言律诗"}
{"title": "看梅归马上戏作", "content": "江路疏篱已过清，月中霜冷若为情。不如折向金壶贮，画烛银灯看到明。", "dynasty": "宋代", "author": "陆游", "instruct": "七言绝句"}
{"title": "菊花", "content": "露叶霜枝矮作团，淡黄残绿故瓓珊。柴门尽日无人到，独自栽花独自看。", "dynasty": "宋代", "author": "潘牥", "instruct": "七言绝句"}
{"title": "缘识", "content": "救物功深好自持，知之修炼善心为。神仙岂谓人间惜，自是迷流识见卑。", "dynasty": "宋代", "author": "宋太宗", "instruct": "七言绝句"}
{"title": "书歌妓泥金带", "content": "风柳摇摇无定枝，阳台云雨梦中归。他年蓬岛音尘断，留取尊前旧舞衣。", "dynasty": "唐代", "author": "韩熙载", "instruct": "七言绝句"}
{"title": "绿阴亭自唐时有之到今五百年卢肇二三公题诗", "content": "五百年前作此亭，亭前古木绿阴清。而今古木无存者，赖有新亭击旧名。", "dynasty": "宋代", "author": "戴复古", "instruct": "七言绝句"}
{"title": "寒食", "content": "晴明寒食好，春园百卉开。彩绳拂花去，轻球度阁来。长歌送落日，缓吹逐残杯。非关无烛罢，良为羁思催。", "dynasty": "唐代", "author": "韦应物", "instruct": "五言律诗"}
{"title": "闻蛩", "content": "愁杀离家未达人，一声声到枕前闻。苦吟莫入朱门里，满耳笙歌不听君。", "dynasty": "唐代", "author": "郭震", "instruct": "七言绝句"}
{"title": "细草诗", "content": "依阶疑绿藓，傍渚若青苔。漫生虽欲遍，人迹会应开。", "dynasty": "南北朝", "author": "萧绎", "instruct": "五言绝句"}
{"title": "夏日杂题", "content": "一枝黎峒桄榔杖，二寸羊城蝳蝐冠。万里来为老人寿，始知天地不胜宽。", "dynasty": "宋代", "author": "陆游", "instruct": "七言绝句"}
{"title": "幽州赋诗见意时佐刘幕", "content": "征戍在桑乾，年年蓟水寒。殷勤驿西路，北去向长安。", "dynasty": "唐代", "author": "李益", "instruct": "五言绝句"}
{"title": "楼居狂吟", "content": "汗漫相期欲控鲸，龟楼粗可寄閒身。天教吴猛亲常健，乞与商山九斛尘。", "dynasty": "宋代", "author": "吴龙翰", "instruct": "七言绝句"}
{"title": "明堂庆成恭进诗", "content": "于皇艺祖德乘乾，圣主宣光奕叶前。运再庚申皇建极，祀同癸亥数参天。中严外办三千礼，累洽重熙四十年。愿赞帝心长对越。至忱功用贯垓埏。", "dynasty": "宋代", "author": "文天祥", "instruct": "七言律诗"}
{"title": "借庵", "content": "吾师自有庵，何必从人借。闻道架虚空，大千同一舍。", "dynasty": "宋代", "author": "姜特立", "instruct": "五言绝句"}
{"title": "荷桥", "content": "桥压荷梢过，花围桥外饶。荆溪无胜处，胜处是荷桥。", "dynasty": "宋代", "author": "杨万里", "instruct": "五言绝句"}
{"title": "茅苇", "content": "白苇黄茅几断魂，数家鸡犬不相闻。江南多少朱门闭，桑柘春深绿似云。", "dynasty": "宋代", "author": "陈允平", "instruct": "七言绝句"}
{"title": "虞山", "content": "绝顶登临兴未穷，笙钟万壑动春风。隔江山色青如黛，画有齐烟几点中。", "dynasty": "清代", "author": "翁端恩", "instruct": "七言绝句"}
{"title": "留别", "content": "桑林映陂水，雨过宛城西。留醉楚山别，阴云暮霋霋。", "dynasty": "唐代", "author": "王昌龄", "instruct": "五言绝句"}
{"title": "遇刘五", "content": "洛阳一别梨花新，黄鸟飞飞逢故人。携手当年共为乐，无惊蕙草惜残春。", "dynasty": "唐代", "author": "李颀", "instruct": "七言绝句"}
{"title": "赤壁", "content": "折戟沈沙铁未销，自将磨洗认前朝。东风不与周郎便，铜雀春深锁二乔。", "dynasty": "唐代", "author": "杜牧", "instruct": "七言绝句"}
{"title": "湖中微雨戏作", "content": "搓罢青梅指爪香，一杯聊复答年光。莫言老子无人顾，犹得西施作淡妆。", "dynasty": "宋代", "author": "陆游", "instruct": "七言绝句"}
{"title": "小劳", "content": "性不耐闲懒，小劳方小佳。锯沉成薄片，末麝入新芽。", "dynasty": "宋代", "author": "刘克庄", "instruct": "五言绝句"}
{"title": "芦花", "content": "夹岸复连沙，枝枝摇浪花。月明浑似雪，无处认渔家。", "dynasty": "唐代", "author": "雍裕之", "instruct": "五言绝句"}
{"title": "看花", "content": "努力少年求好官，好花须是少年看。君看老大逢花树，未折一枝心已阑。", "dynasty": "唐代", "author": "元稹", "instruct": "七言绝句"}
{"title": "素梅 三三", "content": "此心如夷蕴阳和，不得春风也自花。何自高人爱潇洒？夜深踏雪到山家。", "dynasty": "元代", "author": "王冕", "instruct": "七言绝句"}
{"title": "和王舍人送客未还闺中有望诗", "content": "倡人歌吹罢。对镜览红颜。拭粉留花称。除钗作小鬟。绮灯停不灭。高扉掩未关。良人在何处。光唯见月还。", "dynasty": "南北朝", "author": "徐陵", "instruct": "五言律诗"}
{"title": "鸡冠", "content": "号名极形似，摹写与真逼。聊以画滑稽，慰我秋园寂。", "dynasty": "宋代", "author": "范成大", "instruct": "五言绝句"}
{"title": "全真以斯远所寄文卷后夜赋两绝句元韵作诗寄", "content": "行时取别太匆匆，别后经怀数载中。赖有书函与文卷，不然何地可闻风。", "dynasty": "宋代", "author": "赵蕃", "instruct": "七言绝句"}
{"title": "无题", "content": "苏黄不作文章客，童蔡翻为社稷臣。三十年来无定论，不知奸党是何人。", "dynasty": "宋代", "author": "林灵素", "instruct": "七言绝句"}
{"title": "悲秋", "content": "烟草凄迷八月秋，荒村络纬戒衣裘。道人大欠修行力，平地闲生尔许愁。", "dynasty": "宋代", "author": "陆游", "instruct": "七言绝句"}
{"title": "素梅 五八", "content": "春风无声海日起，梅花满树烟茫茫。西湖昨夜笙歌静，相见逋仙是林中。", "dynasty": "元代", "author": "王冕", "instruct": "七言绝句"}
{"title": "右省补阙张茂枢同在谏垣邻居光德迭和篇什…因抒酬寄", "content": "何宋清名动粉闱，不才今日偶陈诗。考功岂敢闻题品，水部犹须系挈维。积雪巷深酬唱夜，落花墙隔笑言时。紫垣名士推扬切，为话心孤倍感知。", "dynasty": "唐代", "author": "郑谷", "instruct": "七言律诗"}
{"title": "除日", "content": "爆竹声中腊已残，酴酥酒暖烛花寒。朦胧晓色笼春色，便觉春光不一般。", "dynasty": "宋代", "author": "朱淑真", "instruct": "七言绝句"}
{"title": "宪宗皇帝挽歌词", "content": "呜咽上攀龙，升平不易逢。武皇虚好道，文帝未登封。寿域无千载，泉门是九重。桥山非远地，云去莫疑峰。", "dynasty": "唐代", "author": "张祜", "instruct": "五言律诗"}
{"title": "枕上", "content": "窗纸萧萧印月痕，数声新雁过江村。孤愁不与梦俱断，羸老岂知身尚存？世事万端归蠹简，秋风百感集清樽。荷锄家圃知何憾？犹胜生求入玉门。", "dynasty": "宋代", "author": "陆游", "instruct": "七言律诗"}
{"title": "山行遇雨", "content": "骤雨昼氤氲，空天望不分。暗山唯觉电，穷海但生云。涉涧猜行潦，缘崖畏宿氛。夜来江月霁，棹唱此中闻。", "dynasty": "唐代", "author": "孙逖", "instruct": "五言律诗"}
{"title": "大风歌", "content": "大风沸兮云薄天，驱万乘兮纷来旋。纷来旋兮沛之宫，士桓桓兮福攸同。", "dynasty": "明代", "author": "李攀龙", "instruct": "七言绝句"}
{"title": "相和歌辞。凤笙曲", "content": "忆昔王子晋，凤笙游云空。挥手弄白日，安能恋青宫。岂无婵娟子，结念罗帐中。怜寿不贵色，身世两无穷。", "dynasty": "唐代", "author": "沈佺期", "instruct": "五言律诗"}
{"title": "欲雨", "content": "徙穴中庭蚁，争巢後圃鸠。物情犹虑患，人事得忘忧？", "dynasty": "宋代", "author": "陆游", "instruct": "五言绝句"}
{"title": "款歌", "content": "湾湾流水曲栏干，皞鳷芙蓉不耐寒。玉手为开银屈膝，举头却见月团团。", "dynasty": "元代", "author": "陆仁", "instruct": "七言绝句"}
{"title": "新菊", "content": "老去流年不耐催，微霜又见菊花开。莫言冷落西风晚，也有飞飞小蝶来。", "dynasty": "宋代", "author": "陆游", "instruct": "七言绝句"}
{"title": "季天叙为人相宅过余求诗戏书二绝", "content": "一区悬磬已偷安，常念风波世路艰。若谓他时庇寒士，会须令我作千间。", "dynasty": "宋代", "author": "郑刚中", "instruct": "七言绝句"}
{"title": "重阳", "content": "飘零万里若为家，一夜西风吹鬓华。只有新诗题甲子，更无故旧对黄花。", "dynasty": "宋代", "author": "文天祥", "instruct": "七言绝句"}
{"title": "扈从温泉宫献诗", "content": "温泉启蛰气氛氲，渭浦归鸿日数群。骑仗联联环北极，鸣笳步步引南熏。松间彩殿笼佳气，山上朱旗绕瑞云。不知远梦华胥国，何如亲奉帝尧君。", "dynasty": "唐代", "author": "张说", "instruct": "七言律诗"}
{"title": "仙掌", "content": "万仞连峰积翠新，灵踪依旧印轮巡。何如捧日安皇道，莫把回山示世人。已擘峻流穿太岳，长扶王气拥强秦。为余势负天工背，索取风云际会身。", "dynasty": "唐代", "author": "秦韬玉", "instruct": "七言律诗"}
{"title": "次韵吉老十小诗", "content": "日短循除庑，溪寒出臼科。官居图画里，小鸭睡枯荷。", "dynasty": "宋代", "author": "黄庭坚", "instruct": "五言绝句"}
{"title": "牛图", "content": "柳堤烟敛春风静，鼻孔辽天一牯牛。拽转通身依旧黑，野花芳草转风流。", "dynasty": "宋代", "author": "释如净", "instruct": "七言绝句"}
{"title": "昼寝", "content": "南窗无事倦春妍，绣罢沉香火底眠。清梦却同飞絮杳，误随双蝶度秋千。", "dynasty": "元代", "author": "张玉娘", "instruct": "七言绝句"}
{"title": "晚归", "content": "梅市桥边弄夕霏，菱歌声里棹船归。白鸥去尽还堪恨，不为幽人暖钓矶。", "dynasty": "宋代", "author": "陆游", "instruct": "七言绝句"}
{"title": "幽州歌", "content": "汉儿辫发笼氈笠，日暮黄金台上立。臂鹰解带忽放飞，一行塞雁南征急。", "dynasty": "宋代", "author": "汪元量", "instruct": "七言绝句"}
{"title": "偈一", "content": "菩提本非树，明镜亦非台；本来无一物，何处染尘埃？", "dynasty": "唐代", "author": "惠能", "instruct": "五言绝句"}
{"title": "帘", "content": "劳将素手卷虾须，琼室流光更缀珠。玉漏报来过半夜，可怜潘岳立踟蹰。", "dynasty": "唐代", "author": "陆畅", "instruct": "七言绝句"}
{"title": "远水", "content": "荡漾空沙际，虚明入远天。秋光照不极，鸟影去无边。势引长云断，波轻片雪连。汀洲杳难到，万古覆苍烟。", "dynasty": "唐代", "author": "马戴", "instruct": "五言律诗"}
{"title": "入馆", "content": "黄省文书分道山，静传钟鼓建章闲。天边玉树西风起，知有新秋到世间。", "dynasty": "宋代", "author": "苏轼", "instruct": "七言绝句"}
{"title": "寓叹", "content": "剑外归耕梦不通，公车上疏路何从？有心求缩地万里，无羽可朝天九重。狂诵新诗驱疟鬼，醉吹横笛舞神龙。明当采药玉霄去，他日君看冰雪容。", "dynasty": "宋代", "author": "陆游", "instruct": "七言律诗"}
{"title": "瓜步", "content": "瓜步荒烟上远墟，金焦南望赋归欤。乱鸦正掠斜帆过，寒柳黄于二月初。", "dynasty": "清代", "author": "冯煦", "instruct": "七言绝句"}
{"title": "客至", "content": "何处轩车客，能来桑麦村？一奴先入市，此老自应门。野果尝皆涩，村醅厌尚浑。残年亦何恨，治世作黎元。", "dynasty": "宋代", "author": "陆游", "instruct": "五言律诗"}
{"title": "山径", "content": "一径净于秋，山中夜来雨。倚松不知还，幽禽妙言语。", "dynasty": "宋代", "author": "方岳", "instruct": "五言绝句"}
{"title": "同岑郎中屯田韦员外花树歌", "content": "东风动地只花发，渭城桃李千树雪。芳菲可爱不可留，武陵归客心欲绝。金华省郎惜佳辰，只持棣萼照青春。君家自是成蹊处，况有庭花作主人。", "dynasty": "唐代", "author": "独孤及", "instruct": "七言律诗"}
{"title": "下第", "content": "枉为乡里举，射鹄艺浑疏。归路羞人问，春城赁舍居。闭门辞杂客，开箧读生书。以此投知己，还因胜自馀。", "dynasty": "唐代", "author": "姚合", "instruct": "五言律诗"}
{"title": "离合诗", "content": "泬寥云初净，水木备春光。龛定方无远，合浦不难航。", "dynasty": "南北朝", "author": "萧绎", "instruct": "五言绝句"}
{"title": "倚楼", "content": "金虬熏尽鹧鸪班，独上层楼倚画栏。满院梨花香寂寞，隔帘风雨正春寒。", "dynasty": "宋代", "author": "陈允平", "instruct": "七言绝句"}
{"title": "无题", "content": "帘卷窗穿户不扃，隙尘风叶任纵横。幽人睡足谁呼觉，攲枕床前有月明。", "dynasty": "宋代", "author": "苏轼", "instruct": "七言绝句"}
{"title": "笔", "content": "双毫五彩兔狸锋，珍与欧阳象管同。多谢寄来情意重，从今敢废墨池工。", "dynasty": "宋代", "author": "朱淑真", "instruct": "七言绝句"}
{"title": "书意", "content": "篱角绯桃落渐稀，晚风吹去点苔矶。挥金岂必如疏傅，二亩春秧也是归。", "dynasty": "宋代", "author": "陆游", "instruct": "七言绝句"}
{"title": "溪上", "content": "峡内淹留客，溪边四五家。古苔生迮地，秋竹隐疏花。塞俗人无井，山田饭有沙。西江使船至，时复问京华。", "dynasty": "唐代", "author": "杜甫", "instruct": "五言律诗"}
{"title": "悲秋", "content": "残年孤寂不禁秋，醉自凄凉醒更愁。富贵空成守钱虏，吾今何止百宜休。", "dynasty": "宋代", "author": "陆游", "instruct": "七言绝句"}
{"title": "御猎", "content": "青山直绕凤城头，浐水斜分入御沟。新教内人唯射鸭，长随天子苑东游。", "dynasty": "唐代", "author": "王建", "instruct": "七言绝句"}
{"title": "第一百七十六", "content": "天地日蛙黾，劳生苦柰何。聊欲从此逝，人少豺虎多。", "dynasty": "宋代", "author": "文天祥", "instruct": "五言绝句"}
{"title": "夏云", "content": "势能成岳仞，顷刻长崔嵬。暝鸟飞不到，野风吹得开。一天分万态，立地看忘回。欲结暑宵雨，先闻江上雷。", "dynasty": "唐代", "author": "曹松", "instruct": "五言律诗"}
{"title": "送春", "content": "蜀魄声声诉绿阴，谁家门巷落花深。游丝不系春晖住，愁绝天涯寸草心。", "dynasty": "宋代", "author": "林景熙", "instruct": "七言绝句"}
{"title": "倚棹", "content": "倚棹听邻笛，沾衣认酒垆。自缘悲巨室，谁复为穷途。树解将军梦，城遗御史乌。直应齐始了，倾酌向寒芜。", "dynasty": "唐代", "author": "罗隐", "instruct": "五言律诗"}
{"title": "颂", "content": "地炉无火一囊空，雪似杨花落岁穷。乞得苧麻缝破衲，不知身在寂寥中。", "dynasty": "宋代", "author": "释重喜", "instruct": "七言绝句"}
{"title": "昭德皇后挽歌词", "content": "玉扆将迁坐，金鸡忽报晨。珮环仙驭远，星月夜台新。剑没川空冷，菱寒镜不春。国门车马会，多是濯龙亲。", "dynasty": "唐代", "author": "武元衡", "instruct": "五言律诗"}
{"title": "辛酸吟", "content": "辛酸既不为中味，商徵如何是正音。举世未能分曲直，使谁为主主心平。", "dynasty": "宋代", "author": "邵雍", "instruct": "七言绝句"}
{"title": "夏园", "content": "夏园甘果熟，日觉树林稀。休笑道傍李，无人摘自肥。", "dynasty": "宋代", "author": "梅尧臣", "instruct": "五言绝句"}
{"title": "青郊", "content": "青郊鸣锦雉，绿水漾金鳞。愿得郢中客，共歌台上春。", "dynasty": "宋代", "author": "范仲淹", "instruct": "五言绝句"}
{"title": "柳", "content": "今古凭君一赠行，几回折尽复重生。五株斜傍渊明宅，千树低垂太尉营。临水带烟藏翡翠，倚风兼雨宿流莺。隋皇堤畔依依在，曾惹当时歌吹声。", "dynasty": "唐代", "author": "慕幽", "instruct": "七言律诗"}
{"title": "石榴", "content": "日烘古锦囊，露浥红玛瑙。玉池咽清肥，三彭跡如扫。", "dynasty": "宋代", "author": "范成大", "instruct": "五言绝句"}
{"title": "宫词", "content": "闻说君王御宴回，宫人留钥内门开。琵琶拨尽黄昏月，不见花间凤辇来。", "dynasty": "宋代", "author": "黄庚", "instruct": "七言绝句"}
{"title": "有赠", "content": "有诗有酒有高歌，春色年年奈我何。试问羲和能驻否，不劳频借鲁阳戈。", "dynasty": "唐代", "author": "司空图", "instruct": "七言绝句"}
{"title": "花月吟", "content": "花满池塘月满栏，看花步月夜漫漫。殷勤嘱咐花同月：花莫飘零月莫残。", "dynasty": "清代", "author": "费墨娟", "instruct": "七言绝句"}
{"title": "安仁舣舟作", "content": "客路不知时节移，忽逢柳色已依依。无悰却数离家日，腊尽春回方始归。", "dynasty": "宋代", "author": "赵蕃", "instruct": "七言绝句"}
{"title": "宫词", "content": "九重天上日初和，翡翠帘垂午漏过。闻到南闽新入贡，雕笼进上白鹦哥。", "dynasty": "元代", "author": "聂镛", "instruct": "七言绝句"}
{"title": "石堂", "content": "新丰鸡犬路终迷，庐下帘溪非故溪。造物留人殊过当，终当结屋此云栖。", "dynasty": "宋代", "author": "陈普", "instruct": "七言绝句"}
{"title": "忆鹤", "content": "自尔归仙后，经秋又过春。白云寻不得，紫府去无因。此地空明月，何山伴羽人。终期华表上，重见令威身。", "dynasty": "唐代", "author": "刘得仁", "instruct": "五言律诗"}
{"title": "题程佥宪骢马行春诗卷", "content": "行行无用避桓骢，霜雪何妨雨露功。缘道生灵迎望处，铁冠遥在万花丛。", "dynasty": "明代", "author": "吴与弼", "instruct": "七言绝句"}
{"title": "舟行至平羌", "content": "貔虎直沙壖，严更护早眠。簇霜孤驿树，落日下江船。暂去非吴起，终休爱鲁连。平羌无一术，候吏莫加笾。", "dynasty": "唐代", "author": "薛能", "instruct": "五言律诗"}
{"title": "纸被", "content": "文采鸳鸯罢合欢，细柔轻缀好鱼笺。一床明月盖归梦，数尺白云笼冷眠。披对劲风温胜酒，拥听寒雨暖于绵。赤眉豪客见皆笑，却问儒生直几钱。", "dynasty": "唐代", "author": "徐夤", "instruct": "七言律诗"}
{"title": "素梅 十八", "content": "春风处处竞繁华，桃李无言亦好花。独有高人爱高洁，肯冲冰雪到山家。", "dynasty": "元代", "author": "王冕", "instruct": "七言绝句"}
{"title": "定乾坤诗", "content": "龙潜海角恐惊天，暂且偷闲跃在渊；等待风云齐聚会，飞腾六合定乾坤。", "dynasty": "清代", "author": "洪秀全", "instruct": "七言绝句"}
{"title": "荔枝", "content": "红颗真珠诚可爱，白须太守亦何痴。十年结子知谁在，自向中庭种荔枝。", "dynasty": "唐代", "author": "戴叔伦", "instruct": "七言绝句"}
{"title": "七松亭", "content": "七松亭上望秦川，高鸟闲云满目前。已比子真耕谷口，岂同陶令卧江边。临崖把卷惊回烧，扫石留僧听远泉。明月影中宫漏近，珮声应宿使朝天。", "dynasty": "唐代", "author": "张乔", "instruct": "七言律诗"}
{"title": "春思", "content": "杜鹃花落石阑干，新染晴波绿绕湾。小立伫诗风满袖，一双睡鸭占春閒。", "dynasty": "宋代", "author": "方岳", "instruct": "七言绝句"}
{"title": "早行", "content": "水寒孤棹触天文，直似乘槎去问津。纵使碧虚无限好，客星名字也愁人。", "dynasty": "唐代", "author": "陆龟蒙", "instruct": "七言绝句"}
{"title": "鹦鹉", "content": "色白还应及雪衣，嘴红毛绿语仍奇。年年锁在金笼里，何似陇山闲处飞。", "dynasty": "唐代", "author": "来鹄", "instruct": "七言绝句"}
{"title": "西湖", "content": "清带月华涵竹户，冷澄秋色照禅衣。滔滔润物知多少，极目寒波瀁落晖。", "dynasty": "宋代", "author": "释智圆", "instruct": "七言绝句"}
{"title": "家园瓜熟，是故萧相公所遗瓜种，凄然感旧，因赋此诗", "content": "事去人亡迹自留，黄花绿蒂不胜愁。谁能更向青门外，秋草茫茫觅故侯。", "dynasty": "唐代", "author": "刘长卿", "instruct": "七言绝句"}
{"title": "秋雨", "content": "云满鸟行灭，池凉龙气腥。斜飘看棋簟，疏洒望山亭。细响鸣林叶，圆文破沼萍。秋阴杳无际，平野但冥冥。", "dynasty": "唐代", "author": "温庭筠", "instruct": "五言律诗"}
{"title": "图书", "content": "图书老矣尚纷披，神劓天鲸以有知。茅竹结蟠聊一愒，却寻三界外愚痴。", "dynasty": "宋代", "author": "王安石", "instruct": "七言绝句"}
{"title": "次韵何子应留诗为别", "content": "出头自合持文柄，失脚因循作吏师。记取舂陵好邦伯，临风对月有清诗。", "dynasty": "宋代", "author": "王灼", "instruct": "七言绝句"}
{"title": "镊白", "content": "白发太无情，朝朝镊又生。始因丝一缕，渐至雪千茎。不避佳人笑，唯惭稚子惊。新年过半百，犹叹未休兵。", "dynasty": "唐代", "author": "韦庄", "instruct": "五言律诗"}
{"title": "夜归", "content": "夜深归客依筇行，冷燐依萤聚土塍。村店月昏泥径滑，竹窗斜漏补衣灯。", "dynasty": "宋代", "author": "周密", "instruct": "七言绝句"}
{"title": "秋兴", "content": "赫赫能令京兆死，沾沾正坐魏其愚。何如陆子山行乐，胪膊常悬酒一壼？", "dynasty": "宋代", "author": "陆游", "instruct": "七言绝句"}
{"title": "月", "content": "桂轮秋半出东方，巢鹊惊飞夜未央。海上风云摇皓影，空中露气湿流光。斜临户牖通宵烛，回照阶墀到晓霜。庾亮恃才高更逸，方闻墨翰已成章。", "dynasty": "唐代", "author": "方干", "instruct": "七言律诗"}
{"title": "葱", "content": "瓦盆麦饭伴邻翁，黄菌青蔬放箸空。一事尚非贫贱分，芼羹僭用大官葱。", "dynasty": "宋代", "author": "陆游", "instruct": "七言绝句"}
{"title": "熊主簿示梅花十绝诗至梅花已过因观海棠辄次", "content": "梅太酸寒兰太清，海棠方可入丹青。赵昌骨朽徐熙死，谁写春风上锦屏。", "dynasty": "宋代", "author": "刘克庄", "instruct": "七言绝句"}
{"title": "涉溪", "content": "挥汗欲成雨，聚蚊真若雷。山翁在何许，赤脚步溪来。", "dynasty": "宋代", "author": "陆游", "instruct": "五言绝句"}
{"title": "出塞", "content": "六奇枉说汉谋臣，后此和戎是妇人。能使边庭无牧马，蛾眉也合画麒麟。", "dynasty": "清代", "author": "徐德音", "instruct": "七言绝句"}
{"title": "再赋", "content": "惠崇残笔老尤奇，袖里溪山每自随。欲识沧波无限意，此间惟许当家知。", "dynasty": "宋代", "author": "叶梦得", "instruct": "七言绝句"}
{"title": "春草", "content": "天北天南绕路边，托根无处不延绵。萋萋总是无情物，吹绿东风又一年。", "dynasty": "唐代", "author": "唐彦谦", "instruct": "七言绝句"}
{"title": "次韵吉老十小诗", "content": "什袭发硎刀，无名自贵高。秋衣犹葛制，午饭厌溪毛。", "dynasty": "宋代", "author": "黄庭坚", "instruct": "五言绝句"}
{"title": "偶成", "content": "少年鞍马疾如飞，卖尽儒衣买战衣。老去不知筋力减，夜阑犹梦解重围。", "dynasty": "宋代", "author": "萧元之", "instruct": "七言绝句"}
{"title": "答{上密下冉}秀才求诗吟", "content": "林下闲言语，何须要许多。几乎三百首，足以备吟哦。", "dynasty": "宋代", "author": "邵雍", "instruct": "五言绝句"}
{"title": "雨后行郡圃", "content": "雨馀行脚古城隈，为爱危亭首屡回。无数菊苗齐老去，多时花径不曾来。", "dynasty": "宋代", "author": "杨万里", "instruct": "七言绝句"}
{"title": "昼寐", "content": "筠桂晚萧疏，任人嘲宰予。鸟惊林下梦，风展枕前书。正作庄生蝶，谁知惠子鱼。人间无乐事，直拟到华胥。", "dynasty": "唐代", "author": "李群玉", "instruct": "五言律诗"}
{"title": "遣怀", "content": "落魄江南载酒行，楚腰纤细掌中轻。十年一觉扬州梦，赢得青楼薄幸名。", "dynasty": "唐代", "author": "杜牧", "instruct": "七言绝句"}
{"title": "失题", "content": "花落春禽啼晚枝，有时香蒂点人衣。多情尽不如蝴蝶，欲起遗红贴地飞。", "dynasty": "宋代", "author": "张先", "instruct": "七言绝句"}
{"title": "水轩", "content": "日日狎沙禽，偷安且放吟。读书老不入，爱酒病还深。歉后为羁客，兵馀问故林。杨花满床席，搔首度春阴。", "dynasty": "唐代", "author": "郑谷", "instruct": "五言律诗"}
{"title": "代葛沙门妻郭小玉诗", "content": "君子将遥役。遗我双题锦。临当欲去时。复留相思枕。题用常着心。枕以忆同寝。行行日已远。转觉心弥甚。", "dynasty": "南北朝", "author": "鲍令晖", "instruct": "五言律诗"}
{"title": "春怨", "content": "纱窗日落渐黄昏，金屋无人见泪痕。寂寞空庭春欲晚，梨花满地不开门。", "dynasty": "唐代", "author": "刘方平", "instruct": "七言绝句"}
{"title": "五美吟·绿珠", "content": "瓦砾明珠一例抛，何曾石尉重娇娆？都缘顽福前生造，更有同归慰寂寥。", "dynasty": "清代", "author": "曹雪芹", "instruct": "七言绝句"}
{"title": "登第后被黜戏作", "content": "无才且作三班借，请俸争如录事参。從此免称乡贡进，且须走马东西南。", "dynasty": "宋代", "author": "石延年", "instruct": "七言绝句"}
{"title": "渔梁", "content": "浅溪忽涨寻常水，朽树犹开千百花。有酒可沽鱼可买，造门莫问是谁家。", "dynasty": "宋代", "author": "刘克庄", "instruct": "七言绝句"}
{"title": "跋赵朝议江行初雪图", "content": "我本孤舟蓑笠翁，雪厓烟树一生中。如今不向江湖去，斗舰旌旗照水红。", "dynasty": "宋代", "author": "陈克", "instruct": "七言绝句"}
{"title": "长安秋思（一作白纻歌）", "content": "吴女秋机织曙霜，冰蚕吐丝月盈筐。金刀玉指裁缝促，水殿花楼弦管长。舞袖慢移凝瑞雪，歌尘微动避雕梁。唯愁陌上芳菲度，狼藉风池荷叶黄。", "dynasty": "唐代", "author": "陈标", "instruct": "七言律诗"}
{"title": "秋夜", "content": "悲秋不是断肠初，风景依依云影疏。玉漏自残灯自落，小窗斜月半庭虚。", "dynasty": "明代", "author": "沈宛君", "instruct": "七言绝句"}
{"title": "与节供奉大德游京口寺留题", "content": "柳岸晴缘十里来，水边精舍绝尘埃。煮茶尝摘兴何极，直至残阳未欲回。", "dynasty": "唐代", "author": "齐己", "instruct": "七言绝句"}
{"title": "久雨薪炭食饮俱不继戏作", "content": "泽国春饶雨，书生老益贫，固难夸练炭，亦岂择劳薪。盐尽才供暮，醯微尚恼邻。人嗤信书误，痴绝望常珍。", "dynasty": "宋代", "author": "陆游", "instruct": "五言律诗"}
{"title": "四明山诗。樊榭", "content": "樊榭何年筑，人应白日飞。至今山客说，时驾玉麟归。乳蒂缘松嫩，芝台出石微。凭栏虚目断，不见羽华衣。", "dynasty": "唐代", "author": "陆龟蒙", "instruct": "五言律诗"}
{"title": "偶成", "content": "盥面知新瘦，看书觉近昏。风霜不相贷，老意与谁论。", "dynasty": "宋代", "author": "姜特立", "instruct": "五言绝句"}
{"title": "秋晚寓叹", "content": "幽梦鸡呼觉，孤愁雨滴成。天高那可问，年往若为情？孱虏犹遗育，神州未削平。登高西北望，衰涕对谁倾？", "dynasty": "宋代", "author": "陆游", "instruct": "五言律诗"}
{"title": "李花", "content": "李径独来数，愁情相与悬。自明无月夜，强笑欲风天。减粉与园箨，分香沾渚莲。徐妃久已嫁，犹自玉为钿。", "dynasty": "唐代", "author": "李商隐", "instruct": "五言律诗"}
{"title": "伤春", "content": "三月光景不忍看，五陵春色何摧残。穷途得志反惆怅，饮席话旧多阑珊。中酒向阳成美睡，惜花冲雨觉伤寒。野棠飞尽蒲根暖，寂寞南溪倚钓竿。", "dynasty": "唐代", "author": "韩偓", "instruct": "七言律诗"}
{"title": "重阳", "content": "帽不禁吹怯酒觞，只携老砚了重阳。黄花未抵渊明瘦，却做离骚以上香。", "dynasty": "宋代", "author": "方岳", "instruct": "七言绝句"}
{"title": "横吹曲辞。陇头水", "content": "陇坂高无极，征人一望乡。关河别去水，沙塞断归肠。马系千年树，旌悬九月霜。从来共呜咽，皆是为勤王。", "dynasty": "唐代", "author": "卢照邻", "instruct": "五言律诗"}
{"title": "晚食", "content": "从为此腹负将军，淡饭投虀现报身。三月不曾知笋蕨，梦魂敢到水晶鳞。", "dynasty": "宋代", "author": "洪咨夔", "instruct": "七言绝句"}
{"title": "太息", "content": "早岁元于利欲轻，但余一念在功名。白头不试平戎策，虚向江湖过此生。", "dynasty": "宋代", "author": "陆游", "instruct": "七言绝句"}
{"title": "路径吟", "content": "面前路径无令窄，路径窄时无过客。过客无时路径荒，人间大率多荆棘。", "dynasty": "宋代", "author": "邵雍", "instruct": "七言绝句"}
{"title": "归鸟", "content": "紫山青嶂尽如家，负日冲烟复带霞。今古乾坤秋一幅，几番归鸟与栖鸦。", "dynasty": "宋代", "author": "陈普", "instruct": "七言绝句"}
{"title": "望秦川歌", "content": "向来花萼弄春辉，曾把宁王玉笛吹。乐事已随风烛过，如今横笛不胜悲。", "dynasty": "宋代", "author": "周麟之", "instruct": "七言绝句"}
{"title": "游仙", "content": "我家三岛上，洞户眺波涛。醉背云屏卧，谁知海日高。露香红玉树，风绽碧蟠桃。悔与仙子别，思归梦钓鳌。", "dynasty": "唐代", "author": "王贞白", "instruct": "五言律诗"}
{"title": "司马相如琴歌", "content": "凤兮凤兮非无皇，山重水阔不可量。梧桐结阴在朝阳，濯羽弱水鸣高翔。", "dynasty": "唐代", "author": "张祜", "instruct": "七言绝句"}
{"title": "偶作", "content": "兵风鹤尽华亭夜，彩笔鹦销汉水春。天道到来那可说，无名人杀有名人。", "dynasty": "明代", "author": "汤显祖", "instruct": "七言绝句"}
{"title": "午饭", "content": "我望天公本自廉，身闲饭足敢求兼！破裘负日茆檐底，一碗藜羹似蜜甜。", "dynasty": "宋代", "author": "陆游", "instruct": "七言绝句"}
{"title": "积雪", "content": "积雪晦原陆，竹村人掩扉。南邻暮招鹤，不使入云飞。", "dynasty": "清代", "author": "谢方琦", "instruct": "五言绝句"}
{"title": "濯清", "content": "世间何水独流清，惟有箕山此一泓。只恨许由曾洗耳，却怜无处濯吾缨。", "dynasty": "宋代", "author": "柴随亨", "instruct": "七言绝句"}
{"title": "雨后", "content": "倦寝数残更，孤灯暗又明。竹梢馀雨重，时复拂帘惊。", "dynasty": "唐代", "author": "元稹", "instruct": "五言绝句"}
{"title": "漫述", "content": "文盟无主江湖冷，诗社欠人风月闲。老去盍为归隐计，却於何处买青山。", "dynasty": "宋代", "author": "黄庚", "instruct": "七言绝句"}
{"title": "题范才元湘江诗画", "content": "诗才妙入江南画，画手工传渭北诗。一段澄心卷湘水，吟轩长对唤船时。", "dynasty": "宋代", "author": "李弥逊", "instruct": "七言绝句"}
{"title": "西州直示同员诗", "content": "日长禁户倦。即事思短晨。漏尽唱声急。此理复伤人。矛盾交为论。光璧带成珍。誓将收饮啄。得得任心神。", "dynasty": "南北朝", "author": "何逊", "instruct": "五言律诗"}
{"title": "夜望", "content": "南楼夜已寂，暗鸟动林间。不见城郭事，沉沉唯四山。", "dynasty": "唐代", "author": "韦应物", "instruct": "五言绝句"}
{"title": "觉意诗赐江革", "content": "唯当勤精进。自强行胜修。岂可作底突。如彼必死囚。", "dynasty": "南北朝", "author": "萧衍", "instruct": "五言绝句"}
{"title": "夜投丰德寺谒海上人（一作卢纶诗）", "content": "半夜中峰有磬声，偶寻樵者问山名。上方月晓闻僧语，下界林疏见客行。野鹤巢边松最老，毒龙潜处水偏清。愿得远山知姓字，焚香洗钵过馀生。", "dynasty": "唐代", "author": "李端", "instruct": "七言律诗"}
{"title": "使北", "content": "廷争堂堂负直声，飘零沙漠若为情。程婴存赵真公志，赖有忠良壮此行。", "dynasty": "宋代", "author": "文天祥", "instruct": "七言绝句"}
{"title": "杂诗", "content": "逢著平乐儿，论交鞍马前。与酤一斗酒，恰用十千钱。后余在关内，作事多迍邅。何肯相救援，徒闻宝剑篇。", "dynasty": "唐代", "author": "崔国辅", "instruct": "五言律诗"}
{"title": "三月三日上忠襄坟，因之行散，得十绝句", "content": "女唱儿歌去蹈青，阿婆笑语伴渠行。只亏郎罢优轻杀，櫑子双檐挈酒饼。", "dynasty": "宋代", "author": "杨万里", "instruct": "七言绝句"}
{"title": "江梅", "content": "江梅且缓飞，前辈有歌词。莫惜黄金缕，难忘白雪枝。吟看归不得，醉嗅立如痴。和雨和烟折，含情寄所思。", "dynasty": "唐代", "author": "郑谷", "instruct": "五言律诗"}
{"title": "秋思", "content": "秋室浩烟雾，风柳怨寒蜩。机杼夜声切，蕙兰芳意消。美人湘水曲，桂楫洞庭遥。常恐时光谢，蹉跎红艳凋。", "dynasty": "唐代", "author": "武元衡", "instruct": "五言律诗"}
{"title": "方海丰诗境楼分赋得春风", "content": "暖袭游人陌上尘，不知花信几番新。莫教吹到荼醾处，吹到荼醾是晚春。", "dynasty": "宋代", "author": "释圆悟", "instruct": "七言绝句"}
{"title": "渔父", "content": "绿杨湾里夕阳微。万里霞光浸落晖。击楫去，未能归。惊起沙鸥扑鹿飞。", "dynasty": "元代", "author": "吴镇", "instruct": "七言绝句"}
{"title": "白头吟", "content": "长夜白头吟，新丝理故琴。莫将一日意，误结百年心。", "dynasty": "元代", "author": "杨维桢", "instruct": "五言绝句"}
{"title": "绝句", "content": "崆峒访道至湘湖，万卷诗书看转愚。踏破铁鞋无觅处，得来全不费工夫。", "dynasty": "宋代", "author": "夏元鼎", "instruct": "七言绝句"}
{"title": "春晴", "content": "宿霭萦余冻，鬆阴挟嫩晴。朝来花万福，莺奏起居声。", "dynasty": "宋代", "author": "白玉蟾", "instruct": "五言绝句"}
{"title": "村舍", "content": "露草乾时儿牧羊，朝日出时女采桑。一床絮被千万足，不解城中有许忙。", "dynasty": "宋代", "author": "陆游", "instruct": "七言绝句"}
{"title": "春秋战国门。再吟", "content": "谔谔能昌唯唯亡，亦由匡正得贤良。一从忠谠无周舍，吾过何人为短长。", "dynasty": "唐代", "author": "周昙", "instruct": "七言绝句"}
{"title": "秋日早行", "content": "上马萧萧襟袖凉，路穿禾黍绕宫墙。半山残月露华冷，一岸野风莲萼香。烟外驿楼红隐隐，渚边云树暗苍苍。行人自是心如火，兔走乌飞不觉长。", "dynasty": "唐代", "author": "韦庄", "instruct": "七言律诗"}
{"title": "山中吟", "content": "朝餐山上霞，莫采山下药。安得山中人，共跨山头鹤。", "dynasty": "宋代", "author": "陈允平", "instruct": "五言绝句"}
{"title": "临卒书诗", "content": "物外乾坤谁得到，壶中日月我曾游。留今留古曾留得，一醉浮生万事休。", "dynasty": "宋代", "author": "古成之", "instruct": "七言绝句"}
{"title": "舍弟占归草堂检校聊示此诗", "content": "久客应吾道，相随独尔来。孰知江路近，频为草堂回。鹅鸭宜长数，柴荆莫浪开。东林竹影薄，腊月更须栽。", "dynasty": "唐代", "author": "杜甫", "instruct": "五言律诗"}
{"title": "东居 七", "content": "秋千院落月如钩，为爱花荫懒上楼。露湿红渠波底袜，自拈罗带淡蛾羞。", "dynasty": "近代", "author": "苏曼殊", "instruct": "七言绝句"}
{"title": "初冬", "content": "初冬常忆宴梁州，百炬如椽满画楼。三十七年犹未死，茅檐霜冷一灯幽。", "dynasty": "宋代", "author": "陆游", "instruct": "七言绝句"}
{"title": "村醉", "content": "昨夜村饮归，健倒三四五。摩挲青莓苔，莫嗔惊著汝。", "dynasty": "唐代", "author": "卢仝", "instruct": "五言绝句"}
{"title": "送红梅行之有诗和依其韵和", "content": "缀缀红梅肥似蜡，蒙蒙飞雨洒如脂。吴郎齿软食不得，翻忆张公大谷梨。", "dynasty": "宋代", "author": "梅尧臣", "instruct": "七言绝句"}
{"title": "王侯挽歌辞", "content": "孤魂虽有识。良接难为符。操心玄芒内。注血治鬼区。", "dynasty": "魏晋", "author": "陆机", "instruct": "五言绝句"}
{"title": "蜗牛", "content": "腥涎不满壳，聊足以自濡。升高不知回，竟作粘壁枯。", "dynasty": "宋代", "author": "苏轼", "instruct": "五言绝句"}
{"title": "闺情", "content": "红露花房白蜜脾，黄蜂紫蝶两参差。春窗一觉风流梦，却是同袍不得知。", "dynasty": "唐代", "author": "李商隐", "instruct": "七言绝句"}
{"title": "元夕", "content": "轻阴不隔团团月，遗俗犹传缓缓歌。踏雪看灯知不恶，宜春酿酒恨无多。", "dynasty": "宋代", "author": "洪咨夔", "instruct": "七言绝句"}
{"title": "起桅", "content": "百尺桅樯一尺乌，一夫击鼓百夫呼。何似北人将远适，呼童秣马与膏车。", "dynasty": "宋代", "author": "张舜民", "instruct": "七言绝句"}
{"title": "画鸡", "content": "头上红冠不用裁，满身雪白走将来。平生不敢轻言语，一叫千门万户开。", "dynasty": "明代", "author": "唐寅", "instruct": "七言绝句"}
{"title": "失题", "content": "华表千年一鹤归，丹砂为顶雪为衣。泠泠仙语人听尽，却向五云翻翅飞。", "dynasty": "唐代", "author": "李涉", "instruct": "七言绝句"}
{"title": "踏歌词", "content": "春江月出大堤平，堤上女郎连袂行。唱尽新词欢不见，红窗映树鹧鸪鸣。", "dynasty": "唐代", "author": "刘禹锡", "instruct": "七言绝句"}
{"title": "和杨郎中贺杨仆射致仕后杨侍郎门生合宴席上作", "content": "业重关西继大名，恩深阙下遂高情。祥鳣降伴趋庭鲤，贺燕飞和出谷莺。范蠡舟中无子弟，疏家席上欠门生。可怜玉树连桃李，从古无如此会荣。", "dynasty": "唐代", "author": "白居易", "instruct": "七言律诗"}
{"title": "已亥杂诗 315", "content": "吟罢江山气不灵，万千种话一灯青。忽然搁笔无言说，重礼天台七卷经。", "dynasty": "清代", "author": "龚自珍", "instruct": "七言绝句"}
{"title": "吴", "content": "一主参差六十年，父兄犹庆授孙权。不迎曹操真长策，终谢张昭见硕贤。建业龙盘虽可贵，武昌鱼味亦何偏。秦嬴谩作东游计，紫气黄旗岂偶然。", "dynasty": "唐代", "author": "徐夤", "instruct": "七言律诗"}
{"title": "四花", "content": "素馨间茉莉，木犀和玉簪。医来都屏去，头眩怕香侵。", "dynasty": "宋代", "author": "范成大", "instruct": "五言绝句"}
{"title": "览镜", "content": "览镜知予骨相屯，便当终与老农邻。议将此地为菟圃，种药栽花二十春。", "dynasty": "宋代", "author": "张嵲", "instruct": "七言绝句"}
{"title": "四明山诗。潺湲洞", "content": "石浅洞门深，潺潺万古音。似吹双羽管，如奏落霞琴。倒穴漂龙沫，穿松溅鹤襟。何人乘月弄，应作上清吟。", "dynasty": "唐代", "author": "陆龟蒙", "instruct": "五言律诗"}
{"title": "早春思归有唱竹枝歌者坐中下泪", "content": "渺渺春生楚水波，楚人齐唱竹枝歌。与君皆是思归客，拭泪看花奈老何。", "dynasty": "唐代", "author": "顾况", "instruct": "七言绝句"}
{"title": "高峰", "content": "独爱高峰最上头，夕阳烟树见严州。子陵贪向溪边钓，应未曾来此地游。", "dynasty": "宋代", "author": "关咏", "instruct": "七言绝句"}
{"title": "偈", "content": "夜来云雨散长空，月在森罗万象中。万象灵光无内外，当明一句若为通。", "dynasty": "宋代", "author": "释灵运", "instruct": "七言绝句"}
{"title": "崇山图七贤诗", "content": "居士胸中有丘壑，买山占得水云宽。七峰环合三溪碧，尽付骚人一倚栏。", "dynasty": "宋代", "author": "张嵲", "instruct": "七言绝句"}
{"title": "宝剑", "content": "雷焕丰城掘剑池，年深事远迹依稀。泥沙难掩冲天气，风雨终思发匣时。夜电尚摇池底影，秋莲空吐锷边辉。自从星坼中台后，化作双龙去不归。", "dynasty": "唐代", "author": "李群玉", "instruct": "七言律诗"}
{"title": "句", "content": "昔见漳滨卧，言将人事违。今逢庆诞日，犹谓学仙归。棠棣花重发，鴒原鸟再飞。德比代云布，心如晋水清。", "dynasty": "唐代", "author": "李隆基", "instruct": "五言律诗"}
{"title": "霜夜", "content": "月淡霜清夜漏迟，疏钟杳杳度南陂。灯残有恨欲谁语，鸡老无声如我衰。使入蜀川方在道，书传淮浦定何时？艾为可遣闲愁得？独拥寒炉爇豆萁。", "dynasty": "宋代", "author": "陆游", "instruct": "七言律诗"}
{"title": "李伯时画十古图郑尚明作诗诗辞多振绝因为同", "content": "婕妤下辇辞荣日，冯媛当熊效死时。带砺称忠惟一传，宫闱著节有双姬。", "dynasty": "宋代", "author": "刘子翚", "instruct": "七言绝句"}
{"title": "雁池作", "content": "包家门外柳垂垂，摇荡春风满雁池。为是城中最佳处，每经过此立多时。", "dynasty": "宋代", "author": "翁卷", "instruct": "七言绝句"}
{"title": "饯别自解诗", "content": "今日何迁次，新官对旧官。笑啼俱不敢，方信作人难。", "dynasty": "南北朝", "author": "乐昌公主", "instruct": "五言绝句"}
{"title": "邮竹", "content": "庭有萧萧竹，门有阗阗骑。嚣静本殊途，因依偶同寄。亭亭乍干云，袅袅亦垂地。人有异我心，我无异人意。", "dynasty": "唐代", "author": "元稹", "instruct": "五言律诗"}
{"title": "罗江", "content": "岭北初程分外贪，惊心犹自怯晴岚。如何花木湘江上，也有黄茅似岭南。", "dynasty": "宋代", "author": "范成大", "instruct": "七言绝句"}
{"title": "黄雀", "content": "牛大垂天且割烹，细微黄雀莫贪生。头颅虽复行万里，犹和盐梅傅说羹。", "dynasty": "宋代", "author": "黄庭坚", "instruct": "七言绝句"}
{"title": "郢中", "content": "莫言白雪少人听，高调都难称俗情。不是楚词询宋玉，巴歌犹掩绕梁声。", "dynasty": "唐代", "author": "汪遵", "instruct": "七言绝句"}
{"title": "未有吟", "content": "未有一分功，先立十分敌。所得无分毫，所丧无纪极。", "dynasty": "宋代", "author": "邵雍", "instruct": "五言绝句"}
{"title": "晓景", "content": "晓月淡长空，新岚浮远树。数峰青不齐，乱插云深处。", "dynasty": "清代", "author": "华岩", "instruct": "五言绝句"}
{"title": "楼上", "content": "荡漾舟中客，徘徊楼上人。沧波浩无主，两桨邈难亲。", "dynasty": "宋代", "author": "王安石", "instruct": "五言绝句"}
{"title": "闻笛", "content": "冉冉生山草何异，截而吹之动天地。望乡台上望乡时，不独落梅兼落泪。", "dynasty": "唐代", "author": "李群玉", "instruct": "七言绝句"}
{"title": "七夕诗", "content": "牵牛遥映水。织女正登车。星桥通汉使。机石逐仙槎。隔河相望近。经秋离别赊。愁将今夕恨。复着明年花。", "dynasty": "南北朝", "author": "庾信", "instruct": "五言律诗"}
{"title": "永夜", "content": "永夜疑无日，危时只赖山。旷怀休戚外，孤迹是非间。", "dynasty": "唐代", "author": "司空图", "instruct": "五言绝句"}
{"title": "绝句", "content": "香溪春老误寻芳，只有愁云映夕阳。今日重来已如此，何须更问海生桑。", "dynasty": "宋代", "author": "王琪", "instruct": "七言绝句"}
{"title": "袭美以鱼笺见寄，因谢成篇", "content": "捣成霜粒细鳞鳞，知作愁吟喜见分。向日乍惊新茧色，临风时辨白萍文。好将花下承金粉，堪送天边咏碧云。见倚小窗亲襞染，尽图春色寄夫君。", "dynasty": "唐代", "author": "陆龟蒙", "instruct": "七言律诗"}
{"title": "公子行", "content": "春色满城池，杯盘著处移。镫金斜雁子，鞍帕嫩鹅儿。买笑歌桃李，寻歌折柳枝。可怜明月夜，长是管弦随。", "dynasty": "唐代", "author": "张祜", "instruct": "五言律诗"}
{"title": "咏西施（一作郑遨诗）", "content": "素面已云妖，更著花钿饰。脸横一寸波，浸破吴王国。", "dynasty": "唐代", "author": "杜光庭", "instruct": "五言绝句"}
{"title": "览古", "content": "莫恃金汤忽太平，草间霜露古今情。空糊赪壤真何益，欲举黄旗竟未成。长乐瓦飞随水逝，景阳钟堕失天明。回头一吊箕山客，始信逃尧不为名。", "dynasty": "唐代", "author": "李商隐", "instruct": "七言律诗"}
{"title": "己亥杂诗 其三○七", "content": "从此青山共鹿车，断无只梦堕天涯。黄梅淡冶山矾靓，犹及双清好到家。", "dynasty": "清代", "author": "龚自珍", "instruct": "七言绝句"}
{"title": "春耕", "content": "今年液水满西畴，父老人人卜有秋。只要耕犁及时节，裹茶买饼去租牛。", "dynasty": "宋代", "author": "陆游", "instruct": "七言绝句"}
{"title": "太行", "content": "西北浮云卷暮秋，太行南麓照封丘。横峰侧岭知多少，行到燕山翠未休。", "dynasty": "宋代", "author": "范成大", "instruct": "七言绝句"}
{"title": "酒家", "content": "风飐青帘挂杏村，田家新酿瓮头春。今年米贵无钱籴，买醉衔杯能几人。", "dynasty": "宋代", "author": "黄庚", "instruct": "七言绝句"}
{"title": "人日", "content": "春辉新入碧烟开，芳院初将穆景来。共向花前图瑞胜，试看池上动轻苔。林香半落沾罗幌。蕙色微含近酒杯。闻道宸游方命赏，应随思赉喜昭回。", "dynasty": "唐代", "author": "林滋", "instruct": "七言律诗"}
{"title": "野步", "content": "倚杖立江干，丹枫叠嶂寒。何人三昧手，画我看秋山。", "dynasty": "宋代", "author": "姜特立", "instruct": "五言绝句"}
{"title": "夏夜", "content": "庭竹影扶疏，清风晚骚屑。夜凉人未眠，卧看窗间月。", "dynasty": "元代", "author": "王恽", "instruct": "五言绝句"}
{"title": "衡州九日诗", "content": "秋日正凄凄。茅茨复萧瑟。姬人荐初酝。幼子问残疾。园菊抱黄华。庭榴剖珠实。聊以著书情。暂遣他乡日。", "dynasty": "隋代", "author": "江总", "instruct": "五言律诗"}
